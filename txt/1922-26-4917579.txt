# 1922 - 26 - 4917579

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
   
 
 

Page 5

 
 
   
 
 

Page 6

 
 
時評 
[漸近接觸（冷）]  
　　奉張有分辯梁罪有無之續電直吳有驅逐奉軍出關之計畫是奉直兩方有漸近接觸之象矣一經接觸之後則戰事生矣蓋以前雖有奉直之爭不過暗中也自梁氏之問題發生又不過間接也奉張則初退而繼進直吳則愈逼而愈緊奉苟始終不預梁事則戰事或暫免旣預矣則斷無中止之理故僅就奉張而論已在有進無退之途况加以直欲驅其軍隊出關其能忍乎 
　　然就目前而論奉尙在間接以攻直而直已近肉迫以相見矣故余謂今後北方事件將由梁事而引入奉直正文也 
[命令]  
　　二月一日大總統令陸軍總長鮑貴卿呈請任命哈致祥爲黑龍江陸軍第一混成旅步兵團中校團附吕向陽爲少校團附伊雙全爲騎兵團少校團附周棟臣爲第三營營長趙寅卿爲黑龍江陸軍第二混成旅騎兵團第二營營長倪元亥爲黑龍江陸軍騎兵第一旅第一團中校團附徐竹三爲少校團附陳海勝爲第一營營長劉廣生爲第二團第一營營長均照准此令 
[國内專電]  
　　北京電某閣員云内閣問題仍無辦法俟太平洋會終了閣員總辭職（一日下午二鐘） 
　　北京電顏云組閣云者先有總理後有閣員閣員中如有主張去總理留閣員者予實反對之予之暫代爲太議未竟中樞瓦解必招致外交失利而目的並不是維持内閣（一日下午二鐘） 
　　北京電某方消息英使近曾照會外部禁阻京奉路輸運中國軍隊 
　　北京電吳佩孚派二十三師長王承斌來京昨夕到今入府并訪步軍統領署及訪問毅軍 
　　北京電吳佩孚以副使名義咨請將在京兆直隷境内奉軍移出關外或張家口謂曩時川湘有戰事託貴軍暫代防務今直軍已敷分布仍回以上各防地云云 
　　北京電張志潭日前一度到洛潘復亦往訪吳前鹽署秘書吳晋夔亦往洛吳佩孚曾言我在湖北未曾抉堤研究系造謠致我挨許多駡誠陰謀派云吳所信任者小孫派（二日下午三鐘） 
　　北京電使團得粤某領電謂奉交兩系派代表與陳炯明接洽謂若爲護法統一則甚表同情倘爲梁一人之故則西南不敢聞命 
　　北京電洛信吳佩孚對盧永祥有電張作霖卅電將有長電發表郭秘書主任及孫漢丞白醒亞正在起草中（二日下午三鐘） 
　　北京電張作霖卅電計千零二十六字交系印刷分送各處研究該電仍爲不結實之保障（一日下午二鐘） 
　　北京電昨奉軍會議張景惠秦華主席到六旅長十團長旅長鮑德山託病未預會强而後出席會議結果派參謀長赴奉報告 
　　北京電交民巷息有美人凱伊每星期必與洛陽往還兩次與吳甚相得（一日下午二鐘） 
　　北京電鹽餘公債九千六百萬仍在接洽各省公團反對電如雪片來當事者毫不理會聞條件有規定在政府協濟各省欵項之前有優先權卽變相的取銷各省協欵查鹽餘協奉每年二百四十萬協直每年一百六十八萬協鄂每年三百萬協閩四十八萬協海軍年二百零四萬（二日下午三鐘） 
　　北京電天津商會等電院反對鹽稅公債並聲明梁内閣任内所募之債槪不承認（一日下午二鐘） 
　　北京電張弧電營口關督解十萬元交奉天督署又送一月協欵十四萬交曹銳（一日下午二鐘） 
　　北京電胡維德電外部借學欵五十五萬以十三年鹽餘作保銀行系聞鹽餘募内債特來館要求此項優先權將本利七十萬不作他抵（一日下午二鐘） 
　　北京電財長已發正式證明書保證十三年鹽餘日本有優先權計本利七十萬不作他項擔保電覆胡使速將五十五萬學欵合同成立（一日下午二鐘） 
　　北京電河東解鹽欵三十萬經觀音堂不能通過部電保護放行 
　　北京電海軍截鹽稅鹽署准撥十七萬一月十二圩海軍已解除截留英使館息英政府訓令已到爲嚴格干涉一語法日政府尙無訓電（一日下午二鐘） 
　　北京電總商會呈院京畿軍隊雜欠餉多人心不安與地方商務受影響又以搶案迭出故議决召集商團一千自衛（二日下午三鐘） 
　　北京電顏以霞飛日内由奉到京請梁預定招待日期（二日下午三鐘） 
　　北京電蔡元培王家駒發起贖路提燈大會十三舉行（二日下午三鐘） 
　　北京電梁下星期預約各國公使宴會故日内須回京但不入院宴畢仍赴津（一日下午二鐘） 
　　北京電三全權電外部去年政府與日本改訂烟滬海線合同有無其事請查覆（一日下午二鐘） 
　　北京電李烈鈞謀今春大舉攻贛贛人以陳苛征且九兄弟遍居贛要職將歡迎李（一日上午十二鐘） 
　　北京電陳光遠去年苛徵至四千七百萬名爲贛財善後人民苦不堪言（一日上午十二鐘） 
　　北京電皖議會以舉會長故黨分爲五自行分裂然留省者三十餘人猶預謀正月内以請願式舉事學生謀抵抗恐將一哄而散 
　　北京電王承斌有督皖說否則馮玉祥調皖王督陜（一日上午十二鐘） 
　　北京電馬連甲與齊燮元已換蘭譜（一日上午十二鐘） 
　　北京電鄂西七屬縣知事多係土紳該處煙土每兩七百文吸烟人民逹三分之二藍天蔚所發「國行票」每張自一千至五千不准還糧流毒至今（一日上午十二鐘） 
　　北京電院覆何豐林所請辭上將銜奉諭勿得固辭（二日下午三鐘） 
　　北京電楊增新電院英人在疏勒等處侵越主權日急一日請速向英使交涉阻止（二日下午三鐘） 
　　北京電刁作謙三十抵古巴遞國書後進行中古商約（一日上午十二鐘） 
　　北京電贛督長電院籌欵贖路贛各界認二百萬應由曹使彚總後 
 
 
 

Page 7

 
 
由外交部電代表照此定議但此間輿論謂路欵經軍人手國民未必放心（二日下午三鐘） 
　　北京電吳佩孚收拾時局步驟（一）南北雙方約定各守防地（二）召集國是會議解决一切（三）南北共組中央臨時内閣（四）由國是會議產生制憲條例召集制憲會議（五）依憲法召集國會組織正式政府（六）南北共組裁兵會議各省共擔裁兵額以上係吳親口語某者並有本人不知法律只知民意語 
　　北京電周自齊三號由美回國 
　　北京電隴海鐵路土舖至陜州一段現正鑿大洞兩處平均十里一橋工程甚繁（一日上午十二鐘） 
　　蘭州電寗海鎭守使馬麒寗夏鎭守使馬鴻濱電陜楊議長略謂導河會議若係議會發起自當贊同 
　　蘭州電財政廳第一科科長開錢號二處操縱票價控發查究 
　　蘭州電財政廳丁道津侵吞公欵省長議會均派員查究 
　　蘭州電導河會議因各鎭代表未齊延長會期督省兩長代表均已回省（以上一日上午十二鐘） 
　　漢口電武昌商會長徐榮廷任籌欵三十萬贖路其籌欵方法已電告外部轉逹三使（二日下午四鐘） 
　　香港電昨日下午六時港中西警察百餘人圍搜海員工會未拘人惟搜去文件招牌等現實行解散該會 
　　香港電孫電促顧品珍北伐金漢鼎巧（十八）通電就代理滇總司令職 
　　香港電徐謙在政務會議提廢止和姦無夫婦女罪名未通過 
　　香港電林俊廷就撫後通電取消廣西自治軍名目改編所部爲兩師分紥黔桂邊界並推盧燾爲桂北伐總司令（以上二日下午六鐘） 
　　香港電港昨用警察運貨現限制宰猪 
　　香港電孫電陳鹽餘不宜劃歸省庫陳未覆 
　　香港電孫擬移大本營於永州現桂林軍隊紛紛移動（以上二日下午九鐘） 
[交通大學無線電]  
　　華盛頓電中日代表團對於山東鐵路問題之爭論已經解决其解决法據說爲哈定總統所調停日本將鐵路交還中國中國以國庫劵抵之惟日人之鐵路技師均留而不去 
　　華盛頓電星期三上下午將有二次大會上午發表海軍條約下午發表遠東事件海軍條約共十九條大半關於海軍武裝者其條文如下美英日三國同意對於三國現有海軍港灣之武裝維持現狀美國除阿拉斯加巴拿馬運河夏威夷羣島三地外於現有之武裝外有自由增設軍港之權英國除香港及東經度一百十度以東之海島加拿大近岸及澳洲與新絲綸附近以外於現有之武裝外有自由增設軍港之權日本除古里里島小笠原島琉球羣島外於現有之武裝外有自由增設軍港之權以上特别指明諸地内之武裝不能再行增加惟尋常之修理仍得隨時使行之 
　　華盛頓電休士氏報告裁减軍備條約大意謂條約共有二十四條至一九三六年十二月三十一日爲有效期第二條載美國留大戰艦十八艘共六十萬○○六百噸英留二十二艘共六十八萬八千四百五十噸法留九艘共二十二萬一千一百七十噸意留十艘共十八萬二千八百噸日本留十艘共三十萬○○三百二十噸第三條載停造戰艦案第四條載每國至多噸數之限制英美各五十二萬五千噸法意各十七萬五千噸日本三十一萬五千噸第五條限制戰艦至多每艘不得過二萬五千噸第六條限制砲力每砲不得多十六寸口徑第七條訂定飛艇噸位英美各十三萬五千噸法意各六萬噸日本十七萬一千噸 
　　華盛頓電太會將有八大條約發現美國均有關係（一）爲四國協商（二）爲五國海軍條約（三）爲五國潛水艇及毒氣條約（四）爲六國海底電線分配條約（五）爲九國關稅條約（六）爲九國中國問題條約（七）爲美日雅泊條約（八）爲山東條約 
　　華盛頓電太會更無大事本星期有數國代表將回國 
　　華盛頓電貝爾福報告英國將以威海衞交還中國聞者驚訝 
　　華盛頓電今日大會通過禁止潛水艇攻擊商船及禁止運用毒氣攻敵條約 
　　華盛頓電貝爾福謂山東問題之解决爲休士氏及中日二代表對於和會之大成功 
　　華盛頓電二月二十八日在紐約可孟渡旅館將有中國協會大會之舉行名人如前美公使克蘭等皆將在座目的爲鼓勵中國人民造成穩固及統一之政府拒絶外國之侵略政策中國南北政府代表均被邀入席演說 
　　西雅圖電西雅圖商務委員提議反對美國郵船上雇用外國人 
　　日内瓦電據萬國救濟俄荒會消息謂屋倫白Orenburg一帶近日人互相食 
　　紐約電肺炎疫又盛行市政廳特派巡警七十五人施行衞生及防疫細則 
　　柏林電西利西亞復有亂事法兵死二人傷二十五人 
　　舊金山電此間今日地震 
　　紐約電世界工業界著名編輯員李貝氏Jouah　Marsh　Libby今午由市政廳樓上躍街而死 
　　紐約電女成衣匠聯合會以减薪事罷工星期三停工者三十四萬人 
　　柏林電勒生諾氏Rathenan被派爲外交總長（以上二月二日） 
[特約路透太議專電]  
　　一日華盛頓電休士氏在全體大會中宣布魯案問題之解决時衆皆歡呼各代表咸表示滿意幣原男爵起謝貝爾福氏與休士氏調處之力施肇基氏稱渠信魯案之解决可銷除中日間一切誤會貝爾福氏宣稱英國向來關心遠東事務今對於魯案解决殊深欣慰又稱英國準備以威海衛租借地交還中國 
　　一日華盛頓電軍備委員會討論海軍協約時英法代表於潛艇一節爭辯甚烈法代表于塞蘭氏謂李爵士（英海軍大臣）援引加斯台大尉投載海事報之一文指法國之政策爲無限制潛艇主義政策法國今已傳來批駁此言之消息李爵士曷爲舍標題「德國潛艇戰爭性質」一文而不道要知法國實反對德國所施潛艇戰爭之方法李爵士答稱加斯台大尉之文其意義確如渠初述之言又稱法國嘗反對英國取銷潛艇之企圖李爵士後言多爭無益英法兩國終當友好合作從事世界善後事業于塞蘭氏謂渠殊歡迎李爵士最後之言于氏且聲明法國未以潛艇擔負加於世界謂各國除英國外皆欲維持潛艇云 
　　一日倫敦電過去數日中大會有切實成就故與會者咸爲之釋然海軍公約第十九欵所有之唯一訾議在詞句尙欠明白但約中其他各欵或將發生疑點此約現待四國簽字俾成四國公約之副錄其原意欲將日本本部列於四國公約範圍之外但多數輿論以爲第十九欵將美日衝突減至最小程度而使美日海軍戰鬥爲不可能威斯明斯報謂英國在新加坡有行動之自由而美國放棄甘姆島不以此爲美國將來干涉遠東事之出發點預料美參院將以全力反對此兩事但魯案之解决已增參院批准之機會解决辦法係英美代表所核准聞中國之承認此辦法實以拒絶則傷英美同情爲慮其他兩事尙待結束者已於今日五國委員會通過約文時解决一爲限制海軍一爲禁用潛艇以攻商船與禁用毒氣 
太平洋路透電 
[港督解散水夫會]  
　　二日香港電香港總督從行政會議之請宣布中國水夫公會爲非法團體公報載有解釋此舉之示文謂行政會議之出此非因水夫公會會員罷工要求增薪之故實因該會希圖運動他項工人罷工以礙香港生活所致他項工人對於僱主並無怨望水夫公會之舉動若不加以遏制則香港居民之糧食供給與夫必要役務均將遭其干涉而使大衆咸受困苦水夫公會之行動旣危及香港之治安與秩序故當宣布該公會爲非法團體 
　　二日香港電警察昨夜查抄水夫公會總部没收其器具簿册文件並除去其牌號置警察守之 
[日外相之中國問題解釋]  
　　二日東京電今日國會預算委員會討論中國問題時有人提出關於山東之質問内由答語不言日本讓步之原因但謂政府鑒於中日將來之關係與變遷之情勢故認此爲適宜魯案解决必可使二十一條要求條約之解决得更好之氣象日本不欲退讓滿洲權利因此權利與日本國家存在之基礎有密切關係云 
世界路透電 
[華會宣布海軍公約]  
　　一日華盛頓電美英法意日五國限制海軍之約文今晨提交全體大會分二大節第一節載條文二十條第二節載特别海軍協定之詳則第一節規定各國所可有之主力艦計美國大戰艦十八艘共五十七萬零六百五十噸英國大戰艦三十二艘共五十八萬零四百五十噸法國大艦九艘二十二萬一千噸意國十艘十八萬二千噸日本十艘三十萬一千噸此約實施時五國所有其他主力艦無論已造成或在建造中皆須拆毁除上述主力艦外美國可將刻在建造中之西佛基尼亞式新艦兩艘造成而留用之然後拆除北台柯太號與台拉華號英國可建造三萬五千噸以下之新戰艦兩艘然後拆毁雷號喬治第五號愛傑克斯號與森特連號各國主力艦換補之噸位總數協定如下美英各五十二萬五千噸意法各十七萬五千噸日本三十一萬五千噸各國允不超過上述之總額數其他條欵規定主力艦每艘噸數以三萬五千噸爲限不得載十六寸口徑以上之砲位又規定各國飛機運送艦噸數如下英美各十三萬五千噸法意各六萬噸日本八萬一千噸此約規定除主力艦外不得造成載八寸口徑以上砲位之軍艦凡應拆毁之艦不得復改爲軍艦亦不得於平時將商船佈置預備戰時改爲軍艦惟船面之鞏固與六寸口徑以下砲位之安置不在限内約文載明簽約國爲他國造艦辦法及拆毁軍艦辦法規定拆毁之艦務使之不能再供戰爭用途至於拆毁方法爲沉墜海中或將船拆散或用作砲靶此約實施有效至一九三六年十二月底止如各國不於期前兩年通告其廢約之意則此約繼續有效須俟自通告日起兩年後方爲約期届滿 
　　三十一日華盛頓電海軍公約第十九欵規定目前或將來屬於美國之太平洋島嶼·或香港·或英國現有或將來所有之太平洋島嶼領土在東經度一百十度子午線以東者其海軍根據地之防禦工程不得變更日本領土爲古里勒羣島小笠原島琉球島阿瑪苗希瑪島台灣裴斯開杜勒斯島及將來所得之土地例外者（一）爲夏威夷島及美國海岸附近各島與阿拉斯加及巴拿馬運河區域惟阿魯申島不在其内（二）附近坎拿大之島嶼及澳洲與澳洲所有之土地及紐絲綸 
[華會餘聞]  
　　一日華盛頓電大會已採納禁用毒質煤氣及限制潛艇戰事之條約 
　　一日華盛頓電華會全體會議今日未事討論即通過關於在華外郵·撤退外兵·開放門户·中國鐵路·列强請中國裁减軍隊宣言書之决議案並通過關於發表外國所訂華務契約合同之决議案休士氏宣稱中國稅則决議案將暫時擱起擬於日後併入海關稅則大會又通過在華無線電臺决議案 
　　一日華盛頓電五大國已正式贊成海軍協約 
[日諾瓦會議之豫測]  
　　一日巴黎電意當局因日諾瓦會議將於三月間開幕特派專員設立無線電臺現已準備在日諾瓦設特别電臺七座以期儘速以大會消息傳播世界 
　　一日倫敦電路透電社探悉英意政界深信日諾瓦會議將於三月八日開幕與會之代表與辦事員等將有二千人所邀之三十五國除美國外均允與會美國覆文尙未到 
　　三十日倫敦電羅馬電稱列寗氏致電意外交部謂將親自參與日諾瓦會議 
　　一日倫敦電林權助男爵今日與路透訪員述及日諾瓦會議事謂日本切欲知俄德兩國在大會所持之態度渠意俄國問題之詳則應由有實際經驗者商定之惟有一事爲俄國所必須實行者則爲廢棄恫嚇人民之制度而許人民有置產之權勞農政府對於此節態度未明林氏又謂今宜在日設立辦事機關會同歐洲之機關進行一切林氏對於世界問題之解决頗抱樂觀 
　　三十一日倫敦電法國報紙今日盛述舉行日諾瓦會議之困難謂協約國磋商議事程序意見不一該會大約將延至耶蘇復活節後舉行法人之意今宜將協約國間急切之問題先行解决然後從事歐洲善後事業之遠大問題 
[協約國之大使會議]  
　　一日巴黎電大使會議今晨開會由康本氏主席討論凡爾塞和約航空事件條欵之履行方法大會後又討論協約國駐布監督委員團之事業 
[印度之反對政府運動]  
　　一日孟買電甘地氏所倡不服從政府新運動内有不納賦稅一條現已在蘇拉區開始實行該處之地方代表四千人開會一致贊成甘地氏以其本區爲運動之開始地並决議如政府不許人民代表與當局協議地方政務則即實行新運動孟買省大會委員會開公民大會時有人演說主張募義勇隊萬人即有多人應募印度婦女運動領袖萊杜夫人及不與政府合作派之領袖全與其列 
 
 
 

Page 8

 
 
   
 
 

Page 9

 
 
   
 
 

Page 10

 
 
世界路透電二 
[各國罷工風潮]  
　　一日開浦敦電南斐煤礦金礦罷工風潮現已具政治臭味荷蘭系國民黨領袖赫特索格將軍忽起擁護罷工者所倡之主義日者在某煤礦演說謂南斐人民什九贊助罷工者赫並稱讚工人辦事之有條理而祝其成功赫氏後又與工人領袖會商 
　　三十一日約翰萊斯堡電金礦罷工者現罕有討論經濟事件而注意於政治爭點主張礦產歸爲國有及將爭端提交國會 
　　一日柏林電路工聯合會幹事部以二十票對十五票决議宣布路工立即全體罷工 
[各國經濟觀]  
　　一日紐約電全國製造家聯合會一月三十日在華盛頓開會據稱德國之物價較美國低三分之一至五分之一美國廠家受此競爭閉門者已有二十家因以賦閒者數千人鍊鋼公司總理之言可以爲證其言曰德國工具鋼在紐約出售其價僅及美國五分之一故美國鑄造此鋼之廠三十家已有五家失敗餘亦出貨不及平時四分之一製造家與勞工機關現均要求早日通過福特萊氏總則議案某勞工代表曾稱一盎司金可購之工作時間在美爲十七小時在日爲九十七小時在法爲一百十七小時在德爲二百零一小時 
　　三十一日倫敦電鄧祿浦橡皮公司一九二一年八月三十一日之常年報告揭示共折英金八百三十二萬鎊蓋以該公司所存原料如橡皮棉花之類市價均大落之故該公司公積項内現有英金二百七十五萬鎊 
　　三十一日倫敦電一九二一年法國入出口貿易之總數如下入口品共三七九七三○○○噸值佛郎二三五四八○○○○○○一九二○年爲五○五三一○○○噸值佛郎四九九○四○○○○○○出口品共一六○○一○○○噸值佛郎二一五五三○○○○○○一九二○年爲一二八五五○○○噸值佛郎二六八九四○○○○○○ 
[阜姆之暗殺事件]  
　　一日巴黎電阜姆消息各報載稱阜姆政府之領袖柴尼拉氏離市政廳時有人以炸彈擲入其汽車中柴氏未受傷傷及内務總長與議員警吏各一 
[公電]  
　　張作霖東電各報館公鑒本日上大總統一電其文曰竊維國家有眞是非然後有良好之政治天下有眞公理然後有傑出之人才故於内閣總理梁士詒關於膠濟路案有無賣國情形曾於卅日電請鈞座明白宣示以安衆心而彰公遒在案現准外交部卅一日通電内關於膠濟路案一節於十年十二月二十日由中國代表擬定辦法提出磋商經英美兩友邦調停日本已允有讓步之條件核其提出辦法之月日係在梁未組閣以前所有雙方爭持曁一方退讓各情形均根據代表原提之辦法步步進行有條不紊其間並未參加梁閣之意見是梁氏對於此案旣未有單獨之主張即不得指爲有若何之作用唯作霖分屬軍人旣不敢干涉政治遠居東省又未能深悉内容仍請鈞座將總理梁士詒關於膠濟路案究竟有無賣國昭示天下以明眞相大局幸甚謹電馳陳伏候訓示等語謹聞張作霖東印 
　　胡景翼等通電各報館均鑒梁氏竊權媚外借欵賣國幸經吳巡閱使通電致討薄海同聲彼猶戀位飾非甘冒不韙慶父不去魯難未已景翼等願隨海内明公之後驅逐大憝以保國權除電請大總統立予罷斥梁氏外敬乞羣公一致主張則國家幸甚謹布腹心佇候明敎暫編陜西陸軍第一師師長胡景翼旅長岳維峻田玉潔參謀長林立煊曁全體軍官佐同謹叩陷 
國外要聞 
[太會之成績如何]  
　　英日同盟銳變而爲四國協定 
　　中美新聞社譯美國名著作家西門士氏文云前此予對於休士氏開幕之演說曾有所論列迄今已四星期矣事情之進行固不甚平穩然其結果當能吻合於論理如去年十二月十日之四國協定即一證也於此成績之後即伏有切實限制海陸軍軍備之希望此事實爲此次國際大會議中最重要之一事予觀之在此會議中美國與日本在太平洋上之政策將有衝突美國觀於日本之對華政策頗爲不滿質言之即爲巴黎條約中之山東問題日本亦因此事甚恨美國歐洲方面今方討論遠東未來之衝突論調甚肆也此種衝突爲世界和平之阻力太會中應設法排去之美國之羣衆均極願見海軍建造上之巨大費用得以减少而視英美日海軍上之競爭爲莫大罪惡其次亦爲羣衆所注意者即爲英日同盟美國之政治家與海軍要人僉謂英日兩國如長此爲同盟之國則减少海軍軍備等於不减且欲整理遠東諸問題亦復窒碍難行也是故太會開幕之初人人皆以取消英日同盟爲當務之急太會中討論之第三問題則爲中國問題當會議進行中人之注意於海軍縮减者亦復轉而注意於此點近數年來日本之侵略中國開疆拓地美國人皆觀察及此故美日於此衝突似不可免一般老於觀察國際關係者亦覺中國之地位如不設法整頓共主公道則縮减海軍一端終不能允洽美日之間終必互相爭執也太會中之重要問題旣得三端曰限制海軍軍備也曰英日同盟也曰中國問題也休士氏於開幕時即注重於海軍一端不及中國問題而於英日同盟問題亦置之弗論然此問題所關實至重要敢一申論之溯英日同盟之成立在二十年前意在抵制俄國因爾時俄國方雄長於遠東也厥後是俄戰爭中日旣敗俄英俄關係漸見密切當時又牽入法國遂似結成一三國同盟然至是面德國又稱雄一時恫英國於歐洲嚇日本於遠東於是英日雙方相助以保權利向日用以對俄之英日同盟今乃轉以對德矣及歐戰告終英日同盟當然無存在之理由然因美日間之情勢緊張似猶不能驟去而英國方面爲固結英美感情計亦深爲困難且此同盟之中亦以英國所得之利益爲多去之似又不舍而美國人民則深抱不安必欲去此同盟而後已近數年來日本利用此英日同盟力扼中國之吭英國原已不以爲重因美國旣不之喜澳洲與坎那大復厭棄之第爲維持信用計不能遽與日本割席耳去夏英京之帝國會議即已有此局勢美國公然表示如將同盟繼續則不無有損英美友誼英國答謂英日同盟可以取消惟須得日本同意至是而討論遠東問題之華府會議發動矣英美協議即將此問題加入討論美國政府固亦視爲重要蓋足以試驗英國對美之友誼果如何也當去夏英京帝國會議時英相勞合喬治曾主張以英美日三國同盟代英日同盟華盛頓方面聞之即不謂然及太會開幕後經幾度醖釀而於十二月十日提出四國協定（未完） 
國内要聞 
[北京通信（般）]  
　　魯案調停解决之經過 
　　愚本月二十日通信曾言膠路問題之結果或出於借欵或庫券分期而承認其用人條件今果不幸而中矣今魯案之在華盛頓由實際言之實算已完全解决即簽字一層外部亦已於前日訓令三代表辦理悉依英美調停之事項惟三代表爲華會代表關於魯案必須另有全權證書爲國際法上所不可少之手續近兩日來業已辦理及此聞因證書有大總統印不能以電報代之即由北京辦一證書交付調停國之駐使即據以爲有全權委任之證明今日已由政府辦妥交付大約俟調停國駐使電告華會後即可實行簽字計期當在二月二日而魯案完全了結矣 
　　然則魯案究如何了結乎愚不得不一談其内容若礦山之依中國礦律合辦若鹽田之由我贖回若稅關之兼用日人是已經議定之事其最爭持之點即膠濟路問題二十日以前之趨勢已詳前信今日所可述者即英美所擬之調停四項（一）爲備欵贖路（二）爲十二年分償三年得一次交清之辦法（三）爲華銀團承受借欵再向日人轉借（四）爲依日人所擬之十五年分償作爲借欵之辦法如用（一）（二）兩項用人問題須依日人提案如用（三）（四）兩項則用人問題日本必須讓步其初本請兩國自擇再由調停國折衷辦理然至十七八以後則華盛頓方面之形勢已於四項中有所專注而表面上爲英美所提之調停案實際上仍與日本之主張不甚相遠即不提借欵兩字而贖路之三千萬日金由我付國庫券分十二年交付每年付欵兩次但得於五年以後一次贖回會計長問題則未付清贖欵前中日各派一人不分正副車務長問題則仍須用日人而二年半以後中國可派一副車務長從事練習以便接收英代表貝爾福美代表休士兩人與中國代表連晤三次均稱此爲日人最後之讓步中國應即允許又謂此次在華盛頓開議大衆爲中國助亦只能做到此種地步如失今不决則此案久懸將來無解决之日且决不能較此更佔便宜二十三日英美已通告與會各國並電告駐華之英美兩使再向中國政府聲明近一星期中此一問題之内容在華盛頓已成公開之秘密而有非此不可之趨勢矣 
　　二十四五兩日英美兩使先後赴外部對於魯案之調停爲鄭重之表示其辦法内容一如上述即前述貝爾福休士等勸告之語亦宛轉言之一絲不走顏氏答以俟商量後即加决定然三代表之電亦同時到京且與英美公使之言相合閱者須知政府方面固重視英美之調停者即梁士詒元電所謂集欵贖路之主張亦只對國内發一高論並未對外有所表示自此以後當然順流而下趨重於屈從調停聽受勸告顏氏且密商東海一次並與外交界要人有一度之研究二十九日顏氏赴津名爲勸梁銷假實亦以此與梁面商而此案遂以决定有謂顏語美使將開顧問會取决者然此數日中外交部並未有顧問會之召集也至於三代表之態度此間雖未詳知但彼等來電報告時恐已有首肯之傾向某館所得無線電謂二十八日顧維鈞對於用人問題尙有所爭持欲將日人之會計員車務長一律改爲副會計副車務長可知三代表之所爭已在名義之末而根本上之調停事項實已經承認也 
　　愚當進言顏惠慶之態度矣當梁氏元電發後英美人士嘖有煩言謂梁電近於兒戲且似背於英美調停之趨勢而有不能領略友誼之憾又謂集欵贖路此言當出於人民不應遽出於政府當局之口即顏惠慶亦不以梁之對内表示爲然謂必須可以做到乃能說出而集欵贖路並非已有把握者且在英美調停中外部方面决不能附和此不負責任之言論十五六間顏會自擬一電致國内各督長謂「將依英美之調停爲適當之解决不瞻徇任何方面以使此案久懸而顧全英美之友誼其濟則國家之福不濟則束身司敗以謝國人」是顏氏之意已自瞭然識者早知其必於英美調停之四項中察看情勢即予解决而不欲延宕以成懸案也近日顏氏與人言及謂「與其久懸不决毋寗順英美之意以解决之雖不能十分滿意亦較長此終古而又失英美之援爲稍合算並逆料解决以後國人之意必不滿足决計引責辭職以去」觀月餘以來顏氏迭次表示俟華會終了即行解職近且言無論如何華會一畢則代閣以及外總一律脫卸其趨向蓋可知也（一月三十一日） 
[北京通信（鏡）]  
　　内閣問題與魯案 
　　梁内閣自經奉天捧場後已漸呈活動之象而各方面則仍對之表示反對勸令辭職者踵相接奉軍方面以張景惠氏爲最有力之一人以張擁兵四萬餘且均在關内奉直如果决裂當然必先動張兵張若不主戰則奉張雖激烈亦無用此次張景惠在津竟表示無論如何决不主張爲内閣問題而動干戈故奉天方面之主張雖激烈而結果自不得不歸於和緩梁氏態度亦因張景惠態度和平而軟化昨（一月卅一）日顏總長臨行時復往謁梁氏請其來京銷假表示自己不願久代梁謂刻下太會交涉正在緊急之時國人對於我之主張多懷疑慮我若銷假則外交雖已盡吾人能力之所至猶不能見諒於國人國人與内閣不能開誠相見則外交當然難求勝利國人對公尙能信其無他盡公之力以解决外交問題未始非國家之福務請勉爲其難代負重責云云此種談話與調人之所以勸梁者正同是梁氏之銷假已自行打消矣但奉天會議定於本月五日（陰曆正月初九）開會保定會議則定於四日開會内閣問題究將如何固當待兩大會議之結果而後定奉天會議旣有張叙五力主和平則結果或不致與直决裂直隸方面則以長江下游尙有未能與一致者即豫陜兩湖根基亦未固殊不利於輕動是兩方不致有何種特别舉動而内閣問題似已可大定矣現梁葉約於陰曆初九日宴外交團故初八必需來京一行與内閣問題無關在太會未散以前决由顏氏兼代總理而交通一席葉亦决不辭職不過不到部而已年終東海派員如津招葉來京葉竟表示拒絶謂年初各總長皆在津總統獨我召有何事故蓋葉對於去頭内閣始終反對謂總理旣去則理宜改組改組而後彼可表示反對而顏氏代閣彼爲同一内閣中人在理不能反對也徐之招葉殆欲諷令請假以高代理然葉旣不來亦不到任則代理者當然爲鄭洪年依然交系中人也在閣議席上交系仍有兩人出席勢猶不狐山東問題爲現内閣一重要問題葉氏未去以前曾在閣議席上力主本内閣不辦令作懸案而顏張兩總長則與辯甚力謂魯案使成懸案迺萬不得已之舉太平洋會議實不可多得之機會苟能爭得一分利益則勢不得不爭一分物在日人手中懸案固有利於日能及此時解决實較有利不能因少數人利便之故而害國家并失與國之援助而此案遂决對於解决膠濟路方針閣議主與三代表以全權令與國民代表及山東代表接洽俟互相商酌後再定辦法但日來外間盛傳外部已訓令三全權採所謂第四條辦法者即發行庫劵（即債票·庫劵例不能有一年以上之期限）分十五年贖清也但五年以後得以一次付清在未清付以前用日人爲會計師等而華人則爲之副有謂顏氏業已聲明此爲其一種政策如不照辦或國民不信任即可辭職者而他部總長則尙否認之外交界方面又傳休士調停之結果定爲如此非若前此之定有數種辦法可以隨意令我國選擇者眞相如何以一時間外部尙在停止辦公期中莫由證實北京市民聞訊以致府所定辦法違人民籌欵贖路之本旨决於二日下午二時在剛家大院開各團體代表聯席會議討論此案恐對於政府主張尙有一種嚴厲之反對或責問也今日鮑總長又忽如津聞係與閣事有關究竟此去負有何種任務未能探悉或者謂係商量交通一席者然亦未敢斷言也 
[北京通信（靜觀）]  
　　舊曆新年之回顧 
　　陰曆新年開始各要人忙碌於賀年酬應及種種娱樂意興甚豪不復有歲幕時之愁慘氣象然苟一回憶歲底財政部之窘狀則大堪發噱吾人試一一縷述之亦可以稍阻若輩之豪興也當舊歲將闌之際財政部之門乃大忙碌除各部院之司會員各師旅之領餉員各省區官署特派之索欵員紛紛麕集於該部外復有聚衆索薪實行羣衆運動者多起其最著者有欠薪最多之參謀部部員有出身議員之經濟調查局委員光怪陸離殊足令人興嘆參謀部部員之出發也係幾經審愼而始實行其赴財政部也人數約在五十以上至則直入大樓將總長室團團圍住聲稱非見總長不可非一次發給三個月欠薪不可人聲嘈雜茶役幾曹拳毆嗣由秘書司長一再出爲調停始允散去翌日本有復來之說幸經財部挪得萬餘元先發出一個半月薪乃得稍安毋躁惟彼等宣言在舊曆年前必需再續發一個半月不然仍當繼續運動此則參謀部員日前對於財部鬧薪情形也至經濟調查局舊議員某某兩日大鬧特鬧爲狀之怪益遠甚於部員本來彼等於新曆年前已向總裁李國筠家大鬧過一次又迭向鹽務署小鬧過數次結果僅各發月薪五成其他五成直無下文久困長安生活不易茲聞財政部忽發行鹽餘公債平均分攤各衙門均有可得一個月薪水希望得此消息當然欲其分我杯羹二十日下午一時全體約會於局旋即分一部分赴財部總數約六十餘人入門門者索刺置不答欲引入接待室則曰我等非入接待室者排闥而入直登大樓聲言非請張總長出見不可張弧本擬於三時後入部者接電告乃避而往財部總長會客廳原不狹小然因集衆至六七十人之多則人滿爲患幾弗能容或坐或立秩序極不整齊有秘書余司禮者出爲接待雅意周旋直至日晡張仍未至於是衆饑且寒急欲歸去因與佘約明日下午三時半復來與總長晤談佘漫應之衆始一鬨而散二十一日下午到局者一百餘人約定赴部五十留其半數於局候消息備換班入部則仍循舊路一直登樓門者出一見而知爲舊議員也遂退不敢聲是日羣衆秩序較昨尤不整且因打電話竟有與部役口角大起衝突幾至用武者其少數人出語之不能雅馴則更不待問矣佘秘書復出與衆周旋衆問張總長何以約定三時半不來佘答稱吾未許諸君我不過言總長每日下午三時半可到部耳頃接總長電話知已由庽外出會英公使時有人電告在局守候各員分出數十逕赴南長街張之私宅者有要求不見總長即見次長或司長亦可者又有與接待之秘書爭辨薪水究應何機關擔負者人語喧呶嘈雜幾類茶館有某君者出而向衆發言謂吾輩今日之來所以必欲見張總長者並非僅索十二月一月薪水也實爲索舊欠耳次長司長有何見之必要在財部當局更不能諉謝其責於交部鹽署云云羣衆咸然其說時已五時餘秘書佘氏於陪客之際頻頻入室接電打電久之乃向衆言曰今日諸位來的很多恐不便談話可否推定二位代表在此稍坐總長隨即到部頃已有電來衆乃推定謝翊元任煥藜兩人蓋此二人者於羣衆中略有維持秩序之能力且言語亦極有條理也旣推定除謝任留部外餘遂各自散去候至六時張猶未至秘書乃引二人赴張私宅宅在南長街距部固不遠入見張張乃大發議論首言我也是局内副總裁諸公甘苦寗不深悉我昔在鹽署從未短局中經費一個月此諸公所知者現在我到財部才半月諸公即索以前舊欠一時我實難做到我因爲局内副總裁還求諸公特别加以原諒又謂諸公言此次發行債劵可以分潤豈知一千四百萬除還四百萬於銀行外一千萬照市價售出尙不足七百萬歷次年關皆須一千二百萬今僅有七百萬已苦不敷分布遑有餘力及於其他並言諸公請放心我如不去財政部除以後每月薪水不欠外以前舊欠總要設一結束之法不過有一句話現欵恐不能如數辦到耳外間不必以爲内閣將倒須知内閣儘管倒我張岱山下臺不下臺還不能一定老實說一句話今日財政情形如此誰人肯來做總長若眞是容易做還肯來找我張岱山嗎言次若不勝自負者最後復言請兩位明日向局中同人委婉爲我報告總希望大家能原諒一點才好云云謝任兩氏答稱總長之意某等已明白但是有一言不能不預爲聲明者同事人數過多意見不能一致我們兩人可以了解總長之意同人恐未必即能諒解吾兩人報告云云萬一星期一再有多人前赴貴部則我們兩人亦不能負責言畢遂興辭而出二十二日彼等復開會於宣南寄廬商議此事以上所述爲舊議員對於財政部鬧薪情形也據聞除此兩機關人員外復有其他二三機關演此窮劇江南謠有云『凉月灣灣照九洲幾人歡樂幾人愁』苦樂不等伊古爲然矣 
[西人之南北政局比較觀]  
　　廣州空氣使人活潑振作　南北政府賢不肖之比較 
　　世界新聞社譯字林報載美國人奥林凱斯氏Orrin　Keitb文略云中國南北兩方情形大不相同地土城鎭房屋人民均不一致空氣尤屬各别如南方首都廣州之空氣使人發生一種活潑振作之精神此完全爲北方城鎭所無廣州人民最能捨舊從新或因與外人接觸較久之故其結果則今日之廣州已成爲一中國之新城其一切建築皆呈一種新氣象沿江馬路長三英里有奇沿路排列磚石及三和土所造之美麗屋宇有高至十二層者其後面則有寛廣街道數條闊八十以至一百英尺舊城牆已拆卸改築馬路又有公園及運動塲皆爲此新城之特色 
　　在研究政治之人觀之廣州此種氣象皆爲新政府人物進步精神所表現吾人旣接觸北京之渾濁空氣後再接廣州之潔凈空氣無異感覺一種聖靈之牖示其在北京政府與其作爲皆屬弊害人民視政界中人若疫癘不敢接近廣州人則不然其對於新政府極爲關切不獨不避且歡迎之凡富人商人資本家一致贊助新政府當桂系武人治粤時彼等多逃至香港或上海今陸續歸來廣事置產營業廣州今日之興盛亦半由於此自新政府成立以來十四個月内地價已漲至一倍當局者之公正光明爲一般人所公認 
　　商人資本家所不滿意於新政府者要惟對待勞動界人太寛惠之一端廣州之有工會遠在二十年前然不能活動工人罷工爲官吏所不容今新當局對於工人之陳愬輒以同情聽之竭力保護其利益工界開會不禁罷工則以和平方法處理之同時調停勞資兩方俾開誠商榷而爲之平亭其爭今工界因當局工於調處可以滿意故有不平時輒愬諸政府待其解决不復爲罷工之舉因此保全雙方之利益甚多 
　　就市政上言之新政府亦已獲一成功新政府成立後首先頒布廣州市制特任市長主司市政分設六部管理市政之人均爲曾在歐美或日本研究市政者預期五年之後廣州市政可完全歸市民自治 
　　最足使人欣慰者厥爲設立一獨立之審計部所有市政上一切收入支出均定期公布其實數市政官員均得相當數額之俸金不至再有作弊之事 
　　新政府尤注重振興敎育以公欵辦理公共敎育即在情形順利之美國亦非易事而在内亂及政府改造時期尤爲困難然新政府雖當軍事倥偬度支匱乏之際亦積極從事敎育事業所撥廣州一城之敎育費猶較桂系治粤時全省之敎育費爲多敎員俸金從不拖欠即所派留學外國之學生亦按期滙欵而北京所派留東學生有數月不得欵而鬧公使館之事試一比較南北兩政府之賢不肖相去爲何如耶 
　　粤軍戰勝廣西後廣西全省盡入粤人掌握然新政府即以自治主義施諸桂省不令軍人干涉桂省新政治由桂人自擇一文員爲省長此文員即從前桂人所舉國會議員得票最多者也布置略定粤軍即撤退回粤自理本省之事夫粤旣勝桂大可以在桂省設置巡閱使而新政府不爲也較之北方武人之爭奪地盤者賢不肖之相去又何如耶 
[紀新疆中英交涉之經過]  
　　英領不肯取消國籍註册條例 
　　楊增新主張力爭之電文 
　　國聞通信社北京通信云英人在新疆頒行英民國籍註册新例後新督兼省長楊增新抗爭甚力除當地與英領嚴重交涉外並先後迭電中央請向英使抗議並電 
 
 
 

Page 11

 
 
駐英公使向英政府談判取消該新例以保主權茲覔錄最近楊新督致政府一電原文如下北京大總統鈞鑒國務院外交部均鑒查英人在南疆各屬頒行英民國籍註册新例到處張貼傳單引誘中民入籍業將交涉情形文電陳明有案茲據喀什朱道尹電稱准英領事照答本領事一方面自行發英民國籍票之程規乃奉本政府所定並非出自本領事之意見未便擅行取消且查中華民國八年本署副領事曾與地方會查而中官有不肯會查亦有查不論理者故未便請本國政府取消等語道尹當又照復略謂副領事前次會同中官調查英民並不根據民國二年雙方會查册竟有將老户中民認爲英民開單送縣所以中官未能承認並非不肯會查也茲各英商總又在各處調查國籍純以英民不納中稅爲引誘中民註册之辦法此本道尹照請轉飭各商總停止調查實爲尊重國籍維持地方起見不謂貴總領事别有用意仍藉口推諉抑何不講隣誼公法如此其甚茲本道尹爰遵守法理特爲聲明於下（一）貴國人民來新貿易應將本國地方官所發國籍相片票照呈請貴總領事送由本道尹署交涉局查騐相符粘發通商票（二）凡來新疆貿易之英民行抵中屬應將本國國籍票及通商票隨時請縣卡查騐如人　貨物不符卽當扣留聽候查辦（三）凡在新疆貿易與非貿易之英民如無本署交涉局簽押票照認爲英民發生事故應照中民待遇（四）各處英商總所造民册未經中國地方官查明認爲英民者本道尹兼交涉員不能承認簽發通商票照仍應認爲中民以中國法律制止之除呈報並通行外特照復云云道尹擬自此以後確守以上四條辦法毫不遷就以期取締該國國籍註册新例而就我範圍是否有當祈示遵等情前來當經增新復電其文曰喀什朱道尹鑒寒電呈報英領關於國籍註册新例照會來文曁該道尹照復英領文内所聲明四項辦法均悉查英領照文對於註册新例一則謂係奉本國政府所定未便擅行取消再則藉口中官不肯會查未便請本國政府取消該領不但别有用意直是蔑視我國抗議事關主權及領土人民之存亡自宜嚴行交涉期逹取消目的不容稍事退讓免貽新疆後患該道尹照會英領所聲明四項辦法固屬甚有見地然推詞立意均係消極之對待例如辦法中之第四欵聲明該英商總所造民册未經我國查明認爲英民者我國不能簽發通商票照而對於註册一項並無不承認之表示在該道尹以爲促此四欵始終確定卽可使彼就我範圍不知英人推行註册新例是一層我國不簽發通商票照另是一層如不限制其註册僅藉口簽發通商票照以資抵制勢必至英人之註册者自註册不啻已得我國之默認我國之不簽發者自不簽發卒無補於交涉之前途蓋中國内不受他國法律支配根本解决仍在取消註册新例新例一日不取消卽勾引入籍之交涉一日不能减少雖英領有未便擅行取消之聲明我國不能聽任英政府之命令在我領土内施行英領有未便請本國取消之聲明我國國權所關勿論其便與不便總不能承認其不能取消且中俄現已另訂伊犁臨時通商條件實行納稅依照公法英人所享最惠國之特權已從根本取消何得在於新疆各處公然推行註册新例用以勾引中民冒入英籍以爲免稅及侵略新疆土地人民地步欺侮中國莫此爲甚人心未死自應力爭不逹取消目的萬難放任中止除電請院部提向駐京英使及電飭駐英公使向英外部極力交涉外應仰該道尹按照上開理由相繼妥爲進行毋變消極之對待而爲積極之抵制以冀有所挽救仍將交涉情形隨時具報備核是爲至要省長兼督軍楊增新二十三印等語拍發外應請鈞院部查照前案照會駐京英使並電我國駐英公使向英外部一致嚴重交涉以期内外力爭務逹取消該國國籍註册新例目的以維國權是爲切禱新疆省長兼督軍楊增新敬印 
[甘肅之政潮未已]  
　　公民代表請以閻治堂督甘 
　　國聞通信社北京通信云甘肅回漢雜處易督以後迭起政潮而該地又爲直系所認爲勢力範圍者最近有自號公民代表等請以直系將領閻治堂督甘可知洶潮鼓蕩正未有艾茲覓錄原電如下北京大總統國務院參陸部鈞鑒保定曹巡閱使吳巡閱使鈞鑒甘民苦暴政十載於茲去年拒蔡未結善果陸氏護督年餘本無失德惟回民反對七鎭獨立若再維持甘禍益深督軍問題久懸未决甘民望治有類倒懸近自二十師師長閻治堂率師定陜駐節咸陽數月以來聲威遠振商旅傳述咸謂閻師丰識深慮遠沈潛高明吏愛民懷衆口皆碑甘民聞風實生仰戴謂能愛陜必能愛甘徯后來蘇雖楚材不妨用晉借宼情切置郵傳命衆望遂歸代表等怵甘局之危急察民心之歸向冒昩陳詞不計利害伏願我大總統總理總長我巡帥尊重民意俯順輿情特任閻治堂督甘倘其就近督師蒞任必能調和諸鎭融洽漢回九百萬同胞實深利賴若强任一漢回反對之人縱甘民庸愚可以强制然西北前途隱憂實多前鑒未遠伏維亮察臨電迫切無任主臣甘肅公民總代表張澍軍界代表原志鄧寳珍紳界代表陳紹均劉元臣等同叩馬印 
[閩省查禁烟苗之報告]  
　　特派大員之嚴查諄告　公團私人之協力贊助 
　　閩省本届烟禁自經中央特派大員王大貞到省後逐次進行各縣尙能凛遵法令或未敢下種或已種卽除情形不一聞經王特派員親往履勘後陸續電呈大總統國務院報告肅清惟雲霄一邑係汀漳道所屬地方遼遠該縣恃其路險山峻有聯鄉抵抗之事經李督軍派兵前往鎭壓解散月前王特派員履勘至漳州時特邀出當地紳商學各界討論力主和平開導辦法遂派委員胡子明同商農學各會會長前往勸導并印出布告數千張諄諄告誡語極誠懇日來接該委員電報聞已遵令剗除并將聯鄉解散全閩烟禍可告肅清茲將布告錄下 
　　（其一）爲剴切布告事查鴉片流毒中國深受其害以内政言人民一爲所染身敗名裂耗財破家顯則戕賊生命人種衰弱隱則道德淪亡國將不國以外交論中英協訂條約以後本已如期禁絶不圖死灰復燃致有英使抗議詆我國爲悖謬之舉國際聯盟會且列入專欵要求外人在内地隨便調查稍有天良者耳聞斯言能無愧奮不即制止必將惹起重大交涉是以政府特派本大員來閩切實查勘必令凈絶到閩以來除會同督軍省長嚴申禁令遍發布告外並另發忠告再告三告書勸吾鄉人各自振作共除毒害一面親赴下游各屬逐縣履勘間有烟苗發現均經寛嚴並用剷除凈盡其辦理迅速固由地方軍政長官重視要政實力奉行亦由各縣人民深明大義獲收斯效本大員由厦來漳下車伊始即聞雲霄等處有創立聯鄉自治會近與地方軍隊衝突情事考其起事原因係爲抗拒禁烟演此劇烈之奮鬭殊深駭異若謂種烟可獲厚利何異飲鴆止渴而甘冒此大不韙若謂促成自治斷無自治而先事種烟者况遺害之大害及全省並害及國家鋌而走險何所取義今乃兵戈相見非惟一省所不許抑亦全國所不容逞此一朝之憤將爲國民公敵試問彈丸之地能負固久持否乎上年雲霄及毘連各縣聞本未曾種烟徒以南軍籌餉關係致决藩籬本年旣經收復又值中央重視禁令内政外交所關尤鉅自不能再蹈覆轍且全省已告肅清豈容一縣一邑獨留餘蘖督軍兼省長及鎭守使道尹素以愛民爲主義祇要鄉衆能知警覺不忍使血肉相搏慘及無辜良善本大員職司查勘烟禁兼有梓桑情誼軫念之下尤爲密切相關寗忍以　母之邦相持日久召禍愈深故不惜苦口誥誡涕泣陳詞以冀翻然憬悟爲此布告鄉民人等一體知悉爾　俱是安份良民或因一時盛氣或係妄被脅從致出此越軌舉動要知各有身家各有父母妻子縱不爲吾國計爲吾閩計寗不爲身家計乎果能互相追悔及早解散自將已種烟苗立時毁盡本大員自當商請地方長官從寛原諒决不株連深究倘竟執迷不悟必致禍至無日不但烟苗不能存在仍須追究肇事之由盡法懲治興言及此不寒而慄利害相權孰得孰失速自猛省毋貽伊戚切切此布 
　　（其二）爲布告事本大員此次由京來閩出發各道各縣親自查勘烟苗不論何縣何鄉及有匪無匪的地方均已擇要一一親到勘得經過鄉邑本年曾經發現烟苗的均已剷除凈盡間有一二偏僻之處剷除未盡業已立令各縣嚴拘種犯依法嚴辦其已經剷盡而未耕種之地亦已分令各縣勸諭早種適宜物產是今年絶對不能種烟種烟即辦重罪人民諒均知曉按目前說已算肅清本大員卽須再往别縣分别查勘但是閩省的氣候冬月臘月以及初春聞說尙還可下種明白事理的人自然不敢冒險再種而祇知貪利不顧大害的難保不無存僥倖之心本大員雖暫他往業已嚴行布置加派密委長駐稽查卽深山窮谷亦復常川梭巡按日報告非但厲禁一時尤須預防將來其運售吸食等事亦一律嚴禁會同督軍省長剴切布告並令各縣知事加意防範從嚴辦理本大員對於已勘各縣尤爲格外注意即未勘各縣亦仍有委員在地巡查爲此布告鄉民人等一體知悉倘有愍不畏法之徒敢於本大員啓行以後仍然私種及私售私吸希圖朦蔽者一經發覺定交地方有司按照法律加等治罪决不寛貸爾等俱是良民俱有身家愼勿自取咎戾追悔莫及其各懍遵切切此布 
[財政專員之太會關稅一席話（一）]  
　　我國派赴華府會議財政專員李景銘賈果伯二君乘Baystate號由美回國於一月二十五日抵埠財政部駐滬調查貨價特派員郭詩輝君特往歡迎并就詢我國關於關稅提案及所得之結果賈君叙述極詳爰節錄於後以供衆覽 
　　吾國舊時商約每締於戰事失利之後關稅主權蕩然無存當華府開會之初深冀各友邦主持公道允我解除縛束得以自定稅制孰知磋商月餘僅得聯勝於無之結果國人抑鬱不平之氣當更甚於曩時惟本届關稅交涉之弱點因在列邦間有自謀商務發展不肯有所讓步所致而吾國内政不修亦爲予人口實之機此朝野當痛自懺悔而力圖上進者也茲將是案經過各情爲君詳言之（甲）提案之綱要十一月二十三日我國代表在分股委員會提議關稅自由案首述現行商約之失平次述應增關稅之理由末述修改關稅之辦法分爲六項（一）進口稅立即增加切實值百抽一二·五（二）一九二四年一月一日起中國裁釐各國允我按照壬寅商約增收進口出口稅並於奢侈品增收特别附加稅（三）立約後五年内中國與各國商訂新約以最高稅率值百抽二五爲限之内聽中國修訂進口稅則至約定抽稅盡廢之日爲止（四）廢除陸路通商適用减稅辦法（五）立約十年内所有關於關稅子口稅或其他稅捐之約文盡行廢除（六）中國自願聲明對於海關現行組織並無根本變更之意對於關稅抵還外債之用途亦無變動（乙）各國之態度自我國關稅辦法提議後美國代表即云增加關稅須求外商在華商務之平穩而所增之欵又當用於建設之途惟有實行切實值百抽一二·五同時裁撤釐金較爲妥協比利時代表贊成其說日本代表謂加稅裁釐尙須從長計議目前暫照現行貨稅增四分之一之附加稅似較簡捷英國代表出而調停主張切實值百抽七五葡萄牙西班牙從之日本代表仍持原議意大利代表駁之曰中國現行貨稅名爲值百抽五實僅值百抽三五照日提議外加四分之一不過值百抽四·三二五更何謂切實值百抽五乎英國又出調停先加至切實值百抽五再加四分之一就此標準僅值百抽六·二五已耳日本仍持異議僅允增附加稅爲十分之三荷蘭附和其說英國代表以年來貨價互有高低日本普通加成辦法不甚公允又反對之至奢侈品加重稅率一層英美雖表同情法國又藉詞物品之性質何者爲日用品何者爲奢侈品難乎判定主張暫緩增加若陸路通商減稅條約廢除一層法國代表以一經廢除恐於安南商務有妨力主保存英日兩國雖聲稱服從衆議暗中亦表同情於法而美國以是項减稅極不公平早應廢除持之頗力他如關稅增收後之用途一條英法内主指定一部專償外債日本近年投資過巨亦思償還其欵而英國反對其議力主關稅增收之欵須供中國建設之用（丙）磋商之阻力我國代表在初本主關稅自由及協定最高稅率範圍期收通商平等之效凡所陳述未得友邦同情旋以加稅裁釐辦法在前旣與英美日葡訂有專約在今復經美國提議施行卽據斯旨分向各國疏通日本堅詞拒絶英國謂昔日商約加稅與裁釐爲交換條件今中國南北分峙中央政令不能行於全國是裁釐旣難辦到加稅祇可從緩其阻力一我國代表屢謂欲謀建設動需費用中國關稅稅率較諸各國最爲輕微擬增欵項以濟國用日本代表答以中國欲增入欵是否必須增加關稅抑或另有辦法言外微露中國如能裁兵財政即可恢復倘或不然雖增關稅亦徒爲軍費所侵蝕之意各國之間亦每有此論調其阻力二旋我國代表感於交涉之艱困不得已遵從英國切實值百抽七·五之調停日本復於英議表示須遲至三年以後目前祗有酌量加成之法並因中國財政紊亂國際債務間有愆期遂創各國派員組織常設會議機關稽核關稅增收用途之議其阻力三因此三端我國代表屢受人窘交涉益爲棘手加以各國之間宗旨各異多方牽掣遂成以下之决議（丁）决議之槪要·十二月二十九日正月五日委員會决定中國關稅辦法（一）在滬仿照舊例各國派員設立修訂稅則委員會立即切實值百抽五盡力於四個月内辦竣通告兩月不俟各國核准即先實行（二）中國政府函請各國派員在中國境内組織特别關稅會議應議之事有二（子）籌備履行壬寅中英商約及日美葡商約加稅裁釐之實施（丑）在加稅裁釐未經實施以前洋貨進口加附加稅值百抽二·五其洋貨屬奢侈品時最高稅率得再增二·五並商定施行日期及用途之分配與夫洋貨類内奢侈納稅之等級（三）前項會議俟各國批准後中國政府隨時得召集之（四）自本届修訂稅則後四年以内再訂一次以後每七年修訂一次（五）陸路關稅有沿海關稅須一律平等其實行辦法歸特别關稅會議决定以上所述係關稅案經過之略情修訂稅則委員會專司修訂進口貨價純屬事務性質關係較爲輕微而特别關稅會議係各國派員組織而成其職責旣爲籌備加稅裁釐之實施與夫規定普通洋貨值百抽七·五奢侈洋貨值百抽十之施行日期及用途之分配實與吾國財政前途所關至巨現在華府會議協定文件各國行將批准我國遵案集會之舉爲期當亦匪遙惟外交之勝負恒隨内政之興替爲轉移目前應籌之事莫如南北統一釐定軍制及整理外債三項加稅以裁釐爲條件統一政府成立政令遍行全國在我旣允實行裁釐在彼自能信而不疑軍制一經釐定冗兵即可裁汰關稅增欵用於建設事業各國始無異言外債動關國際信用早爲整理方免外人干涉凡此諸端苟能會前籌備就緒異日折衝壇坫或可稍占勝着否則弱點仍存責言紛乘不僅舊時加稅裁釐之商約永無實施之時卽今日普通洋貨值百抽七·五奢侈品值百抽十之辦法亦且遷延時日旣届期矣而關稅增收之欵復將國際派員稽核用途釀成監督財政之漸經曰人必自侮而後人侮之西諺謂不能自助之國人何能助斯兩語乃吾極好之敎訓而國人所當早爲覺悟者也云云 
[南京快信]  
　　齊王兩長昨（一日）電浙盧永祥贊成有電主張 
　　財部頒發維持銀行辦法嚴財廳長已飭屬遵照 
　　王警務處長恐各縣警察所長及警佐曠廢職守特嚴定請假規則令飭遵照 
　　金山縣民錢鈞等電稱朱知事聯合劣紳苛加畝捐請撤懲兩長批此案前據財廳呈復經已飭縣體察情形妥議見復在案應俟具復核轉到署再行察奪又民人葉秉常等控朱知事違法殃民任用匪人兩長令行滬道尹查復 
　　松江縣知事温朝樑日前呈稱客民藉荒騷擾擬具辦法請鑒核令遵 
　　江寗知事吳耀椿被控省署令金陵道尹查復 
　　水警廳長趙會鵬呈鈞和艦長董仲發病故遺職保請以該艦大副劉志堯接充兩長批令照准 
[杭州快信]  
　　自盧沈兩長有日通電後各省對於膠濟路問題來電贊成不借外債財政公開兩語者甚多 
　　紹屬省議員王以銓解省發押後地檢廳檢察官謝鴻恩一再密訊堅不承認昨由劉廳長率檢察官屠振鵠密赴王之庽所（省議會十一號）搜查檢出僞印大小五十餘顆空白捐照萬餘張印照模型八塊鴉片空盒一百餘個與本案有關係者函件數十封一併帶廳預備續訊 
　　警備隊二區第二營管帶楊三串同一師某營賈副官强娶浦江人鄭重梓之女月圭爲妻經家屬控發盧督軍昨咨沈省長嚴切查辦并令潘師長一併詳查具覆核辦 
　　敎育行政研究會准九日開會今日（二日）午前開職員會籌備一切 
　　香港汕頭海員相繼罷工電到此間工業團體已發起後援會即日開成立大會 
　　省垣錢業昨開會議以銀根已鬆動時值春初各業均須辦貨需欵營運所有禁止現洋出境案應請取消已函致杭總商會分請取消禁令 
　　今日午刻各法團主任各銀行行長在陸軍同袍社宴請軍民兩長曁在省文武各當道八日午刻蔣邦彥夏超潘國剛·及在省文武各官亦於該社宴請軍民兩長曁紳商學各界設席一百數十座 
　　尙有要聞二及地方通信轉入後頁 
雜評一 
[論自助（默）]  
　　當太會將開時日人即倡不自助之國民何能得人助之論今太會將終美人亦謂中國人再不自助大會又何能更爲中國助其言遙遙相對表面似無甚區别而用意實各不同我國人對此之感想亦必因之而各異矣 
　　當日人倡此論時我國人無不憤然曰我豈不能自助者然而在此大會期中國人之所自助究有幾何吾知國人必無以自答也則憤亦徒然今美人爲此言我國人又必憬然自悟曰我誠誤於不自助然而此後能保國人之必自助否吾知國人亦必無以自答也則悟亦徒然 
　　總之凡人激以惡言者無不知痛痛而不自奮則與不知痛同凡人勸以善言者無不知感激而不自奮則與不知感同激　勸兩無所動則眞不可救藥之國民矣 
 
 
 

Page 12

 
 
國内要聞二 
[温佩珊在寗之演講]  
　　太平洋會議情形 
　　本日（二月一日）午後三時南京青年會特請温君佩珊演講太平洋會議情形天雖雨雪而聽者仍甚踴躍尤以學生爲多張實業廳長主席謂此次太平洋會議國民異常注意但消息多由報紙得來眞確情形不易聞知今幸温先生演講對於太會之經過及將來之結局必較親切温先生雖在政界而此次赴美實與國民代表無異云云次由温君登台謂美國無一不美眞令人樂而忘返此次前往有兩種職務（一）代表南京青年會爲會所經費問題與默德博士接洽幸不辱命已得默德博士允准下月來中國視察狀况撥欵建築（三）代表政府赴太平洋會議考美政府原意本月裁减軍備會因中國軍備不足言即不能加入而問題又甚重大乃改爲太洋會議之標題我國民不明白其性質以爲社宗被人侵奪的東西做子孫的可以靠着此會一齊收回殊不知各國受歐戰影響非常重大即以美國論借與我國之欵甚多一時不易取償法國尤無償還之能力以致美之貨物亦無銷路各地方貨積如山經濟界遂生莫大困難目前美國一窮人至少非十二元一月不能生活日本亦受潮流之影響無物不稅無稅不重最窮之人亦非五元一月不能生活歐戰一次影響已如斯倘再起戰爭如何得了兩國咸知之并皆受有痛苦故發起此會解决各問題以免戰爭美國務卿休士提出裁减海軍案時曾當衆宣示英首先贊成休士即手指日本代表謂此案非贊成不可日代表謂此來並非受命令休士謂受亦如此不受亦如此其對於中國甚爲援助無如日本不願美國送此人情乃用延宕手段二十一條中國最痛心日本代表亦最怕人提蓋恐一經提出即不啻暴露其罪惡與國際地位及名譽均頗有關係英日同盟之旗幟日本假以膨漲勢力英實不安而又不能明言爰由美出面取消之英代表在會塲猶謂二十年同盟一旦分離令人依依日代表亦起而作同一論調全塲聞之皆大笑可知四國協定乃取消英日同盟之手段其實四國同床各夢本不相容也共同管理中國確有此說但並非瓜分不過希望中國早日安寗可以經營生意因現在世界有現欵交易只有中國也故人謂中國失敗我謂中國並未失敗且有三種好處（一）國際地位從此可增高（二）從前之不平條約可宣布天下是非分明（三）以後不致再被人任意侵掠日本此次對於太會特别注重除政府代表外報界等運動團計有六十五人並運動美國報紙宣布中國有三政府業已破產迨中國代表設法說明外人始知日人所造消息完全子虚日本又鼓吹其人民增加食料爲難不得不他求之說又經我國代表指其侵台灣併朝鮮人口並不敷分布揭破其說我國報界雖僅申報等派有代表人數甚少然甚得力日人雖多而運動終未能成外人并明白我國三代表乃代表四萬萬民意於是知國際地位乃多數國民造成的總之自有此會美國乃領袖全球且可以公理領袖全球但我們國民仍不能倚賴他人所以籌欵購路最爲緊要至於報紙之發逹道路之修整敎育之普及貧富之不易區别等項均爲美國之特色說畢衆鼓掌而散 
地方通信 
[蘇州]  
　　米市新年狀况蘇埠米市昨日（初六）開做紅盤市價甚爲跌落考其原因實由去年存貨太多又因新年内銷路清淡故市價稍落茲將昨日市價錄下新糙粳洋七元六角次至七元二角新糙秈洋七元六角次至七元二角糙元洋八元次至七元七角白元洋九元七角次至九元新秈米洋八元八角次至八元六角白米洋九元次至八元四角黃米洋九元四角次至八元七角 
　　電氣廠新機將到蘇州電氣廠前因抵制振興電燈公司而設開燈已有二年惟所辦機器僅限定十六支光之燈頭一萬餘盞現因用户過多溢出原有額定之數目以致不甚明亮現由該廠經理特向瑞典某廠定置發電機器一部可燃燈頭八萬盞其價約合規銀八萬餘兩預定三月間即可裝運來華開始添燈 
　　錢莊之純益數舊曆去歲蘇埠各錢莊除倒閉通源協昌等家外其餘十餘家均有盈無虧東中市之晉生莊實盈四萬元怡康保大慶太順康永生怡生仁昌裕鴻源義成裕永豐久源復裕等各盈二萬元以上豐泰協豐元順恒利義昌傎餘等五家盈一萬元以上云 
　　金融界破裂後之債權團蘇州於客臘歲底三銀行兩錢莊倒閉後各該存户已迭次集議茲悉豐大通源之債權人已議定逐日在玄妙觀方丈集議向總行要求理涉豐大總行已允理涉蘇行長王子振委託張一鵬蔡倪培兩律師清理債權債務等情曾紀昨報其通源經理顧召公亦託由律師費廷璜代表聲明在總商會設處清理華孚惠商之債權人則逐日在商會集議而華孚債權人於第一次會議後即電知上海總行唯至前日尙無復電現正籌第二步之對付方法云惠商行長陳海平於該行開辦時祗有資本五萬左右今此倒閉後並無鉅欵之存户祗陳之姊存欵三萬餘金現已浼由親戚說項以冀和平解决尙有協昌小錢莊此次雖同時倒閉虧欵無多經理鎭江人某早已遠颺債權人擬不加追究 
　　水警獲解盜匪江蘇水警廳偵探隊日前緝獲盜匪張阿金一名解廳研訊據供聽從顧桂卿行刦常熟吳塔某姓家物件不諱前日由趙廳長派警將該匪解往常熟縣署歸案訊辦矣 
[鎭江]  
　　錢業上市後要聞鎭江錢業去歲盈餘數目已經詳誌本報茲續悉該業舊例均係於陰曆正月初五財神日一律上市現復泰仁阜康鼎昶永生晋泰等五家均未照舊上市聞永生將另行組織改換招牌鼎昶則因股東會議决意收歇其餘三家是否繼續營業現尙在未經决定 
　　交易所近訊鎭商李臯宗等集資創辦雜糧粉麩油餅交易所現已籌備就緒新屋亦將竣工惟前因粉麩一項部頒執照未經列入故又具呈實業廳請求轉部加入茲聞大部已可照准大約本月下旬即將開市至外間謂該所擬停止進行改設銀行等語均非事實 
　　鎭邑之雪鎭江一帶於本月一日朔風凛冽寒氣侵肌上午十時大雪紛飛傍晚始止平地厚積六寸據老農云雪後螟解肅殺今歲禾稻豐收此爲預兆也 
　　警局嚴厲禁賭近有人藉口新年開塲聚賭抽頭肥己愚者易墮其術傾囊破家甚至因賭負債流爲盜賊昨經警局張局長通令各警區所隨時查禁有犯必獲一面佈告諸色人等一體遵照違即提究毋得視爲具文 
　　所長赴早接差新委早寗稅務所長萬士傑於一日由寗乘車道出鎭江改乘民船赴阜任事 
[揚州]  
　　籌振水災藝術展覽會續紀揚州籌振江北水災全省藝術展覽會預定設會展覽十四日情形已紀前報今日爲開會之第二日來賓較昨日爲踴躍其會塲點綴如下該塲面積約五十畝方圓（即第五師學校之全部）塲之中部有公共講演廳顏日公德廳由演講部人員分組演講社會實業敎育廳之後爲音樂亭苦兒院音樂隊服務之所廳之前面爲第一游藝塲即演舊劇之所廳之右面爲第四游藝場即說書灘簧打鼓之類在會塲之東爲第六工塲商店韶華眼鏡公司振興書局公營商店無錫泥人店西餐處會場之南爲馬玉山糖菓公司第一貧兒負販團三校學生販賣組中西酒飯館場之西亦有商店兩所再西北爲預定售燈集合之所今則空亭寂寂場之北部樓上下爲各種陳列室（甲）贈品（一）各工場柳籐科·陶器布織·竹器·荳粉·陳列室（二）名人書畫學校美術陳列室（乙）非贈品學校植物標本風景手工器具竹類成績陳列室（二）學校編織職業學校出品陳列室（三）學校成績·蠶桑成績·顧繡成績展覽會（四）學校圖畫手工成績陳列室（五）動物模型儀器·手工·圖畫陳列室（六）各省立師範手工·圖畫·美術陳列室（七）金石書畫處（八）省立蠶桑模範塲絲繭品成列室（九）農工出品陳列室（十）商務印書館書畫室（十一）又儀器標本模型室（十二）又書籍動物模型室極東北爲影戲塲即第三游藝場極西北爲新劇塲即第二游藝塲是也 
　　揚城又雪揚城舊曆元旦即鎭日小雨前日始放晴光而昨午迄今日又復大雪飛空平地積高三寸下午尙未已致第五師校内附設之籌振江北水災全省藝術展覽會頗受影響 
　　小輪分段開駛鎭江開往清江浦之長班小輪近以高郵馬棚灣一帶河道經運河局着手挑濬難於行駛特公同集議於一日始暫分兩段開駛一鎭江至高郵一清江浦逹馬棚灣以利行旅 
　　食商變通購鹽興平食商泰和成全記近以存鹽售罄而就塲購鹽之呈文尙未奉到鹽署批示擬變通辦法在圩訂運淮北濟南等塲鹽六千引以濟岸銷已具文呈經運使核准照運矣 
[南通]  
　　商業盈絀之槪况花衣棉紗土布三項爲通邑出產品之大宗市上各業多視其盛衰爲盈絀去年颶潮爲災平均每千步田收穫耔棉四十五斤計產花衣六萬石之譜惟收成雖歉而市價尙未漲至最高度緣滬漢各埠紗廠辦進美印貨甚多此間大生廠銷數有限故該業未能十分發逹年終結算盈餘爲數不多紗業因銷路阻滯秋間暴落小資本者多急於脫手不敢積貨待價而沽因之虧閉者計有三四起布業以關莊交易爲大計銷去十萬二千餘卷秋風盤後因營口去路稍呆市價曾有一度之回疲旋即恢復原狀南京莊受水災影響僅銷萬餘卷縣莊因揚泰災情尤重故各帮進胃頗淡祗開去十三萬四千六百餘卷所幸該業無論銷路多寡均有盈餘此外金融機關營業穩健盈餘亦甚豐厚淮海江蘇上海及中交等銀行各盈三萬至七萬不等錢業以豫豐源昌福永昌林等莊爲優去秋上市之長豐同益通濟三家獲利均屬不弱銀樓業交易比前歲爲遜緣兌進較售出爲多天寳成福記已於冬節倒閉其中以鳳祥寳成施天寳等家盈餘較豐衣莊皮貨號交大易爲减色振華永昌祥各盈一二千元菸酒業以四合陞銷路爲大該號於前年虧折後頗抱穩僱主義故客歲尙稱順手但時局不靖陜甘所到之貨成本高昂而去路疲滯該業均屬不振南北貨業尙稱平平惟去臘雨雪連綿銀根奇緊各業鄉賬祗收得五成左右云 
　　組織通俗講演會南通旅寗同學會鑒於桑梓敎育漸興而通俗講演尤宜注重爰議决利用寒假組織通俗講演會業於去臘念五日召集敎育界人員就縣敎育會討論當經公决由勸學所敎育會誠社旅寗同學會四機關會同辦理並通函各市鄉區敎育會一致進行公推張孝若歐陽予倩爲城區委員長蔣希曾爲幹事長其餘講演游藝文書庶務會計招待六股職員均經分别推定刻訂舊曆初四初五初六日就通崇海泰總商會舉行並有音樂魔術以助來賓清興 
來件 
[淮安水災義振會報告書]  
　　蘇省水災義振會鑒查淮安運河以西稱西南鄉計分六區運河以東分東南與東北兩鄉計分五區河西六區水漲時深至丈餘人口甡畜廬墓器具全被漂没壯丁覓食外方者約二分之一老弱皆棲身河堤碾魚蝦和草以爲食面黃浮腫骨瘦如柴奄奄一息且搭棚爲屋連續不斷一有火警動輒延燒多家逃避無路此爲最慘河東五區水深三四尺七八尺不等房屋倒塌者十居其九此各區災狀之大槪情形也冬振散後應即接查春振惟此次名爲冬振實則仿照急振辦法極貧之户尙未全放來春次貧均變極貧加以流亡歸來春振户口至少在十萬以上如照大口二斗計算需糧二萬餘擔又圩堤冲刷多成平陸工程浩大需欵尤鉅惟念此次冬振於災民所補甚微即令春振有資亦僅治標辦法倘能舉工振實屬標本兼治此預計春振及工振之大槪情形也更有進者淮邑共二十三區除本會認爲有災之十一區外其餘十二區亦各有損失向稱富紳之家尙可接至秋收稍次之户亦皆一空如洗就地籌欵一層毫無希望此外捐欵更屬萬難惟有仰懇貴會量予協助救人救澈災黎幸甚 
 
 
 

Page 13

 
 
   
 
 

Page 14

 
 
本埠新聞 
[梁閣之魯案直交與美人觀感]  
　　國民代表之尺素 
　　蔣夢麐正月七號自美發通訊云中日問題因梁士詒在北京與日本直接交涉釀成莫大之錯謬此間日本代表起初本已讓步乃梁在北京首先屈伏於是日本代表復又强硬取消讓步日本代表與英美外交當局無不瞭悉梁之舉動我代表雖竭力宣言否認梁之曾有指示但他國代表洞矚其中内幕美國一般人士以爲中國自貽伊戚不能歸咎大會此種論調我人到處聞之見之誠堪悲憤云云 
[集金贖路之響應聲]  
　　已有六處之確答 
　　聯合通信社云本埠總商會銀行公會發起集金贖取膠濟鐵路當於一月二十一號分電全國商會銀行公會徵求同意茲將昨日收到各埠覆電如下 
　　（一）蚌埠銀行公會來電上海銀行公會鑒箇電悉膠濟路事由我國自行集欵贖回凡我國民意均一致貴會與商會發起籌備一節敝會極表贊同特覆蚌公會敬 
　　（二）山東銀行公會來上海銀行公會鑒箇電敬悉集欵贖膠濟路事敝會已與濟商會極力進行貴會同滬商會發起全國籌備更欽感莫名極表同意山東濟南銀行公會漾 
　　（三）天津銀行公會來電上海銀行公會鑒箇電敬悉發起籌備集欵贖回膠濟鐵路一事敝會極表贊同已與此間商會洽辦特復津公會有 
　　（四）漢口銀行公會來電上海銀行公會箇電悉容與漢商會酌商辦理待商會開會後再逹漢公會有 
　　（五）南京銀行公會來電上海銀行公會鑒箇電敬悉膠濟路事現由貴會與商會議决通電全國發起籌備集欵贖路辦法極好敝會當然贊同請主持進行寗公會漾 
　　（六）杭州銀行公會來電上海銀行公會鑒箇電敬悉膠濟路事旣經貴會商會開聯席會議公决由全國商會與全國銀行公會發起籌備集欵贖回敝會極表同意特此電復杭州銀行公會有 
[浙盧有電之應聲]  
　　河南已勉任二百萬贖魯路 
　　國聞通信社云據本埠政界消息自浙江盧督軍等上月二十五日通電宣布時局意見後連日杭州軍民兩署接得各省當局復電甚多河南趙倜張鳳台電略云籌欵救路萬衆一心良會難逢時機易失敝處已勉任二百萬通電敬布微忱尙祈一致贊成云云湖北蕭耀南劉承恩電略云路案閣潮承蒙指示均有根本救濟之策而於國家人材問題尤能言之扼要敬佩之餘謹以奉復希即亮察云云直隸曹銳電略云拜讀大稿字字痛切老成謀國具仰公忠云云 
[籌議集資贖路之宴會]  
　　護軍使爲東道主 
　　淞滬護軍使何豐林因魯案集資贖路事已函致滬上南北市兩商會請爲提倡茲又訂期本月四日（即陰曆正月初八日）上午十二時在署備設春宴柬邀兩商會會長並本邑地方紳士等飲宴藉以籌議集欵辦法云 
[國是會議之籌備會期]  
　　本月二十八號 
　　國聞通信社云全國商敎聯席會議所發起之國是會議現經各省各團體復電贊成並已有推定駐滬代表到會列席者茲聞該事務所現已决定於本月二十八號先行邀集到滬代表開籌備會討論將來召集手續及種種籌備方法至正式會議於何日開幕亦將决之於該籌備會議云 
[水手罷工風潮之最近觀]  
　　各輪船紛紛更換水手　中國號下星期可開 
　　香港水手罷工風潮自發生以來已經月餘航業停頓損失至巨迄今形勢日惡蔓延漸廣據昨日所得消息觀之廣東籍之水手（此次罷工水手以粤水手居多）似有不甚順利之勢蓋各船東以近年航業蕭條對於此次罷工要求增薪之事態度至爲閑冷故遷延日久雙方總無接近之機會現在各船公司均用釜底抽薪之計以减少罷工之阻力故外洋郵船已漸有可以開行之訊矣茲將昨聞種種分誌如下 
　　各輪船更換水手太平洋郵船公司首先將罷工之華人二百二十名改換吕宋人接替提督輪船公司亦繼起更易現在僅美國船中被撤退之粤籍水手已不下二千餘名今中國郵船公司亦照美商辦法在上海招定水手一百六十名往香港將中國號郵船開來上海故將船中全體罷工之水手一律黜除上海所招之各水手初擬搭提督公司之樞石邦號於昨晨赴港旋以時間不及將於明後日動身故該公司聲明於下星期内中國號定可抵申但何日進口則尙難確言也至國内輪船公司亦决定以滬甬帮水手繼續運往香港務逹將罷工者悉行換去之目的云 
　　卸貨問題之困難香港碼頭工人（粤籍）因中外各輪船之不允加工而易新水手接替相約不代各輪船起卸港貨故提督公司所載之香港各貨今祇可運往小吕宋起卸然後再行轉船至港而印英各公司之港貨則裝至上海起卸俟轉儎往港太平洋郵船公司之金邦號明日來滬後因船中水手均爲華人恐至香港時仍如毫雪邦號之罷工故擬先往小吕宋將港貨亦起存該處且擬將二百餘名華水手乘此時機一律改換吕宋人接替又中國公司之南京號今亦抵横濱八號可到上海該輪抵申時公司内預備先與船中水手接洽妥定否則將不往香港由滬逕回舊金山以免意外 
　　各公司所受之損失中國號空泊香港已經一月據云每日至少須損失三千元卽此一輪已蒙九萬金之損失而昌興公司之蒙抵格爾號亦閒停有一月之久至今尙無開期其餘如南洋班滬港班等停留港埠之船逹百餘號統計損失當在百萬元以上 
　　照現在大勢觀察各輪船公司無允加水手薪工之意漸次將罷工者陸續更換全易菲律濱人寗波人及上海人等接替但昨據航業中人云此項辦法雖可解决一時惟以後運港之貨物粤籍工人已决意不代起裝則以後如用菲人之輪須用菲人卸貨用甬人者卸貨亦必甬人此爲必然之事云云 
[外報紀香港水手罷工事]  
　　星報云第一批寗波水夫計一百六十人今日由樞石邦號載往香港若輩乃由某大航務公司委托東方偵探局代募美國航務公司現已以菲人代罷工者聞英國航務公司現正以印度水夫運往香港今日赴港之寗波水夫聞將在中國郵船公司之中國號服務該船久覊香港不能開駛日本皇后號定期本月八日由香港起椗該船載貨甚夥故昌興公司現正竭力謀使該船得如期出發據現象觀之香港政府已活動干涉罷工舉動並愼密佈置不使糧食供給受罷工影響扛夫罷工將以菲人爲代一節尙未成事實罷工風潮若不於數日之内寗靜則西雅圖與舊金山開來東方之輪船均擬不在香港卸貨而將貨物在上海起岸樞石邦號今日由滬起椗並未載有運港貨物據香港消息中國號日内尙難離港提督公司之船除運糧船兩艘候菲人之至外均已開出日船西比利亞丸明日拂曉可由香港駛抵吳淞定於正午起椗開往舊金山 
　　上海泰晤士報云大英輪船公司駐滬經理關於運往香港之貨載回上海一節除路透電所報者外未接他項消息該公司之加什喀爾號將於星期六午後由香港抵滬較定期早兩日抵滬後運港之貨將如何處置今尙未悉又該公司之傑波爾號由孟買駛出今日可抵香港恐亦不能卸貨大英輪船公司之船隻其水夫幾全屬歐人與印人故由英寄滬之郵件不致因罷工而稽延大阪商船會社承運赴南美之貨物本在香港轉運今因罷工之故已改在新加坡轉運日清輪船公司來往廣州上海之輪船三艘今均覊留香港不能來滬所受損失殊爲重大又大阪商船會社亦因罷工受損不資該會社共有輪船七艘分班駛行於臺灣及南華各口岸間諸船現均閒泊香港茲聞内有一艘已由他處調用日水夫駛離該埠聞該會社雇用日水夫損失更巨因中國水夫之工資平均計之僅及日水夫四分之一但該會社須與其他航務公司一致行動故未能戰獨承認罷工者之要求也昨據航業界中之某君聲稱香港水夫罷工者共逾萬人如汕頭罷工消息果確則其數尙將大增云 
[工團代表之被罰]  
　　以其非船員故 
　　香港水手同盟罷工航務停滯迄已日久故有某航務公司在滬委託住居虹口吳淞路九百六十五號門牌之桂阿茂雇得水手二百零八人擬即赴港以補罷工者之缺額適香港中華海員公會有電致滬上各工團請求聲援於是發生勞働組合書記部之各工團代表會議結果成立一香港海員後援會該後援會旣得悉桂代募水手之事遂推舉勞働組合書記部李啓漢·全國工界協進會邵博强·均安水手公所錢孝裕等往桂阿茂家勸告桂妻王氏乃與俞明桂同投閔行路捕房控李等有恐嚇行爲當經捕頭派中西包探馳往將李等拘入捕房此上月三十號薄暮事也昨日公共公廨春假期滿上午開庭審案捕房乃傳齊人證將李等三人解至第二刑庭由陸襄讞會同美約副領升座研訊首由八十四號西探目利扶司上堂禀稱此事捕房得報即派華探耿德標往桂阿茂家將三被告拘入捕房並查得罷工通告一紙譯成英文言至此將通告呈案次據耿包探上堂稟稱當時奉捕命至原告家將李等三人逮捕又由證人俞明桂投案證稱被告等來尋桂阿茂阻止代雇海員確曾用言恐嚇云云又據桂妻王氏聲稱第一被告前日突入我家詢問我夫何在當答以丈夫有病不能接見被告即稱此來爲雇水手火夫之事因香港已經罷工此處亦應援助若仍代雇恐爾夫之結果將與鄭汝成相同等語我因此即偕證人投捕房報告云云問官至此即訊據李啓漢供稱在勞働組合書記部爲書記日前接到香港海員罷工之電報並有通告到來要求各工團援助勸告同業不可受外人愚騙因此各工團遂於上月二十七號下午假成都路十九號門牌勞働組合會書記部開會討論進行援助手續並組成香港海員後援會我等以援助勞働界爲目的因桂阿茂代招水手應當設法勸阻故於前日經衆决定派我等往桂處勸告毫無恐嚇行爲云云邵稱係工界協進會會員錢稱在輪船上爲水手而李並延古沃帮辦律師邵延梁棣佺律師代爲辯護中西官訊畢以李邵兩人旣非船員不應干預着李罰洋五十元邵罰洋二十五元充公錢訊係輪船水手免究開釋 
[日人紗廠罷工消息]  
　　英文滬報云楊樹浦之日人第二紗廠所用工人八百名於今晨罷工該廠卽報告捕房捕房勸令閉門以免罷工者有損毁廠中物件情事故該廠卽於午後四時左右閉門 
[研究商約之外交部令]  
　　國聞通信社云全國商會聯合會前以研究商約呈請外交部將新訂遠東墨西哥等國商約草案抄發到會茲奉外交部指令云據呈已悉查此事前據江蘇省事務所鹽日代電本部當卽以該會研究各國商約應以現行條約爲主就中外商務狀况注重事實如現約於商民有不便之處或我國商民對於商務上有何希望條件儘可條陳意見藉備採擇至所需研究約本滬上書肆印售之國際約章大全等書已將中外所訂商約悉行編入可卽就近購取以備研究業於本月二十三日指令遵照辦理矣茲復據該總事務所呈請前來合再令行查照可也此令 
[商標法正在籌訂之部批]  
　　國聞通信社云全國商會聯合會前經議决保護商標一案業經事務所呈部酌核茲於昨日接到農商部批中華全國商會聯合會總事務所爲請就商標法草案酌採重要條文作爲商標備案條例由據呈已悉查商標法規本部現正籌訂該商會所請先將重要條文作爲商標備案條例各節不爲無見應由本部酌訂施行以慰衆望合行批示知照此批 
[兩商會將開聯席會]  
　　集議否認籌集振欵事 
　　展收附加振捐一事滬上各業商一致否認迄今仍未解决茲聞北京振務處業已函復上海總商會聲明實因災情奇重國家財政困難不得已而援照上届成案辦理並須將稅欵逕送商會轉匯災區實行支配務請轉勸各業商迅行認集振欵俾可將附加名義取銷希煩籌議復奪云云該會會長接函後已抄錄原函轉知縣商會請速聯絡籌商對付方法聞各業商决計拒却即籌集振欵此際實難應命故已訂期日内開聯席會議邀齊兩會會董等公同商榷云 
[請廢濬浦局暫行章程呈文之附件]  
　　濬浦局暫行章程駁議（續昨） 
　　第一條組織開濬黃浦河道局（以下從簡稱曰濬浦局）局員三人上海通商交涉使上海稅務司上海理船廳▲此條即辛亥夏秋間外務部與外國彼此爭持未决者也查開濬河道屬於地方行政今地方行政長官不與其事宜其違反民意貽地方無窮之害辛丑和約第十一欵附件（下簡稱和約附件）第四條該局應任之員甲爲上海道光緒三十一年改訂修治黃浦條欵（下簡稱改訂條欵）第五第六第七各條皆以江海關道稅務司主持局務江海關道之職權即今海關監督滬海道尹也本條之局員洋員於稅務司外添列理船廳華員即應於交涉員外添列海關監督滬海道尹權力方得平均 
　　第二條權限該局權柄係中央政府所委不隸省憲屬下局中三員之權彼此相等如有商辦事件以多數認可爲斷▲旣云中央政府所委何以無大總統命令亦無外交部部令不隸省憲屬下句辛亥夏秋間外交團在北京外務部提議時已允删去查和約附件第三十四條每年賬目結算後六個月内應由該局將前十二個月内經管各事及進出各欵詳細呈報南洋大臣各國駐滬領事所報各節即應印發通行是當時各國心目中尙有南洋大臣而有此形式之報告然當時疆吏部吏猶以爲治理地方之主權不無侵損今日不隷省憲屬下則地方主權完全消滅一任其妄爲而莫敢誰何矣三員之内華員一洋員二本條多數認阿爲斷陽予以權陰實奪之視華員如木偶矣民國三年七月交涉員楊晟詳外交部文曰特派員雖爲該局總辦之一然立於少數地位爭執無效又上外交部電曰本署爲局員之一多數取决照暫行章程無權爭執 
　　第三條經費所有該局財政均歸該局管理（甲）中國政府原定每年支用關平銀四十六萬兩定限交付該局收掌該局賬簿在何銀行即將此欵存何銀行其以前借欵還本付利亦皆歸該局籌備（乙）此次所擬辦法自宣布後三十日内一切欵項均歸該局收掌（丙）日後中國政府如增添每年支用之欵亦須定有時期交與該局收掌（丁）所有下開第四條内所載進出口濬浦稅應由稅務司代徵定以時日全交該局收掌（戊）濬浦局舉辦工程及雇用人夫等項其使費均由該局自主惟銀行支票須局員兩人同行簽字▲兩語不成條文專以表現其利權獨攬之意甲原定經費每年四十六萬兩以二十年爲限早經前清政府將二十年全數九百二十萬兩一次付足何以又有此無期限之每年四十六萬殊不可解付還借欵本利係財政部職掌何以由該局籌備更不可解統觀前後條文是該局一方面對於中央政府負承辦工程之職責一方面對於中央政府爲債權者之代表兩種性質处相背觸離奇已極此項借欵債權者是何主名何以國務院統計局所編之行政統計彚編第一編第五章外債内債兩表均未列入乙一切欵項四字殊太籠統含糊丙此條以無期限之每年四十六萬兩猶爲未足而覬覬增添尤爲可駭丁丙條覬覦猶爲虚擬此竟指實稅務司受中央政府之委任海關徵稅乃其專責何勞局章規定戊該局自主之下局員簽定之上中間用一惟字直是局員之外該局别有主體豈非咄咄怪事特派交涉員爲局員之一聞其從未簽字於支票 
　　第四條稅項在上海之各商務會及代表上海商務利益之各公會已允加稅專爲修濬浦江之用該稅即照海關稅每百兩加三兩其免稅之貨每值千兩抽一兩五錢俟各國駐京大臣咨明該局允許後即按上開第三條第四節所開辦法辦理▲中國海關加稅自有中國政府主持此云商會已允又云俟各國駐京大臣允許直是目無中國政府加稅不盡洋商負擔且賣價增高間接仍出諸華人下列之顧問局外人居其五而華人得其一華人負加稅之全責而參預之權反居絶對之少數尤爲不平（仍未完） 
[舊曆辛酉年各業盈餘之調查（四）]  
　　燒酒行高粱燒酒行一業滬上南北兩市同業不下三十餘家近年菸酒稅重增而去年度又有交易所同業之附股者亦大受損失且糧食昻貴售價雖高牛莊關山東來源不甚充足故各行盈餘者少茲抄錄徵雅堂公所調查盈餘各行錄下莊恒升盈二千兩恒義震一千兩裕和二千裕大和一千恒興一千恒愼五百萬春一千洽記五百裕豐永一千裕興永五百廣和申一千益順恒五百萬泰源一千康成二千同豐裕五千同升和五百元 
　　皮貨行南北市皮貨行十餘家上年度營業因洋莊無甚動辦各產地來貨减少故盈餘亦殊不多茲將盈餘各行錄下恒豐泰盈一萬五千兩信泰厚三千二百裕和成七千五百協慶公五千裕生泰四千源合泰四千協興公二千協昌茂一千五百祥甡泰二千又南北市皮貨莊做門莊生意者北市首推源發祥等盈餘有一萬南市爲大豐永協順祥兩家各餘八千其餘恒順等五六千不等 
　　木業機器鋸木公司初祇楊樹浦祥泰及匯芳兩公司均係外人所組繼起者華商南市久記·义袋角泰興義昌盛等三廠辛酉全年營業除匯芳外兼做木材生意據個中人云尙可獲利一二萬至四五萬不等惟代客鋸木一項竟無餘利可圖緣近年勞工方面人才少而薪金高且五金物料及修理機器等費甚昻之故云去年蘇州路一帶之木號尙稱平順因對於建築家放賬嚴緊所以每行各有一二萬金之盈餘惟新閘橋西裕大木行今正因有股東進出關係邇已加添恒記昨已照常上市矣 
[中華敎育改進社開會消息]  
　　名人來滬　開會五天 
　　中華敎育改進社於去年冬由南北敎育界代表在京會議擬將北京實際敎育調查社上海中華新敎育共進社新敎育雜誌社合併組織議决草案决定於本年二月到滬開會討論辦法及進行事宜聞届時嚴範孫范靜生張伯苓熊秉三胡適之袁觀瀾諸君將聯袂來滬已預備從二月四日（舊曆正月初八日）起至八日止繼續開會五天於中華敎育建設上頗有一番計畫云茲錄其開會日程如下（二月四日）上午九時新敎育共進社代表會議十一時新敎育雜誌代表會議（二月五日）上午十時新敎育共進社代表會議下午參觀第一届蘇浙皖贛職業學校成績覽展會（二月六日）上午十時中華敎育改進社開會下午七時江蘇省敎育會交通大學上海學校東南大學中華職業敎育社曁南學校同濟醫工專門學校上海商科大學歡迎南北敎育家宴會（二月七日）上午十時中華敎育改進社開會下午七時中華敎育改進社談話會並請湯爾和博士演講科學上的根本建設（二月八日）上午十時中華敎育改進社開會下午三時敎育界公開談話會請張君勱先生演講最近對於中國敎育的感想七時中華敎育改進社開會 
[中華醫學會大會再紀]  
　　二月一日上午九時中華醫學會開首次學術演講會於四川路青年會先由會長俞鳳賓醫士主席報告近年會務成績之回顧報告畢會員公推常州王完白醫士爲中文書記擔任會塲記錄後即請北京李清茂醫士宣讀英文論題爲「中國之沙眼問題」次英文書記牛惠生醫士代讀梁寳鑑醫士之英文論題爲「子宫的纎維樣瘤腫五十例之經驗」次長沙朱恒璧醫士代讀雷振漢醫士之中文論題爲「血中新發見寄生物之繼續報告」讀畢 
 
 
 

Page 15

 
 
各略有討論旋由書記宣讀各地祝賀之函電如關外南滿醫學會湖南湘雅醫學校北京協和醫學校奉天司都閣博士等均遠道致賀末由主席委派牛惠生王吉民黃瓊仙三醫士爲提名委辦伍連德刁信德王宗承三醫士爲議案委辦遂閉會下午參觀公濟廣慈二醫院傍晚復有胡宣明醫士以衛生活動影片演講公衆衛生晚間應五洲華英二藥房之請赴一家春宴會以聯交誼該會此次借青年會開會會塲之旁設有展覽會陳列世界上最新出版之醫書以及最新發明之儀器與藥料無論醫界或非醫界如欲參觀儘可入内陳列之地在青年會童子部中云 
[海軍司令又電部催欵]  
　　海軍艦隊派艦前往揚州十二圩等處監視鹽厫扣留鹽船截取鹽稅以充軍餉一事旋因解决已將軍艦調回均紀本報其解决之經過係由江督齊撫萬氏電邀蔣總司令到寗商酌因第一艦隊所轄各艦艇欠餉更鉅陰曆年底至少須發三餉須洋五十萬元若過於减少非但不敷支配恐各將士不能用命當經齊督與海部往返電商並由總司令派何參謀長晋京赴部接洽後年底由財政部兩次交中國銀行滙撥洋二十萬元到滬經總司令如數提取分撥各艦領用尙還不敷由總司令另行挪墊三十萬元經齊督擔認於陰曆今正設法籌撥經各艦隊司令同意始將各艦調回現各艦雖有開回滬防因餘欵未清故尙有數艦仍泊長江上游目下陰曆新年已過銀行開市又值陽曆二月發餉之期故蔣總司令昨又電部催欵矣 
[鍾文耀北上]  
　　太會代表顧問鍾文耀昨日（二日）乘滬寗路十一點三十分鐘開行之夜班快車赴寗轉車北上 
[美國游覽團昨已離滬]  
　　美國游覽團於昨日（二日）乘提督公司之樞石邦號往小吕宋約於本月二十日返滬游覽杭州北京等地云 
[部令勸加入比京商業展覽會]  
　　上海總商會奉農商部令開比京第三次商業展覽會於四月三日起至十九日止在比京舉行前經本部令仰傳知各業自由赴賽或先期呈報本部以憑轉告駐京該國使館代爲介紹卽遵照辦理在案茲又准外交部咨稱准比公使照稱比京勸業商場第三期集市於四月三日至十九日舉行深盼貴國經商人等或公司局所亦爲加入與之互易物產等因合再令仰查照辦理迅卽呈覆以憑彚咨轉覆此令 
[滬南商聯會之發起]  
　　聯合通信社云滬南有人組織商界聯合會一節前因舊曆年關各商店多從事生意不暇顧及現年關已過該會將積極進行從事徵求各商店加入茲將緣起錄下滬上自五四運動罷課罷市以後各馬路商界均紛紛組織聯合會以表示固有之民氣謀救國之根基不數年間各路次第宣告成立者迄今三載成績斐然如興辦義務學校及種種有利於社會國家之公益事業莫不蒸蒸日上是以聲播全球於家國亦有光榮而回顧我滬南一帶如十六舖滬軍營裏馬路董家渡大關橋内外鹹瓜街各段地方遼闊商號林立爲滬上商埠之一重要區域且輪埠附近交通尤較各處便利五四時各商店首先罷市作愛國之運動識見之高愛國之熱各界無不稱許嗣因辦事乏人致瞬息三年尙未有正式團體之成立言之殊堪浩歎况近今國是日非外交日緊救國救民空言無補自治問題尤屬切身關係我等忝列商界應從本身做起我商人欲謀自身之安寗商業之發逹社會之幸福國家之富强則不得不組織團體以圖進步滬南商業旣屬繁盛豈可久落人後同人等爰發起斯會以期逹到改良之目的所謂參與自治整理市政注意衞生研究工商聯絡感情以及一切有關公衆之事業非我商人自興自革不足以言挽救爲特徵求各商行號等一律加入發起互助進行則我商業前途眞無限量熱心諸公盍興乎來 
[滬閔南柘汽車路工程之進行]  
　　規定設車站十六處 
　　滬閔南枯長途汽車公司業將購地築路建橋各事次第進行而各董事擬於本年舊曆五月間通車是以對於各項建築工程甚爲趕緊茲悉該公司自滬至柘林設車站十六處設站地點爲上海·龍華·新龍華·漕河涇·梅家弄·朱家行·翁板橋·顓橋·北橋·紫藤棚·閔行·（至此越黃浦江以汽油船二艘渡客）太平鄉·蕭塘·南橋·新市·柘林以上各站皆須停車乘客可以至站購票搭車並須在沿途設停車廠四處一本埠南市黃家闕路二閔行西灘三浦南太平鄉四柘林海塘現站口及停車廠之地點均經規定則各車站之票房並停車廠之房屋自當趕速建造茲將各站分别繁簡規定應建票房若干間及停車廠四處之廠房由該公司令飭周工程師分往測勘地址迅速繪圖以便鑑定以後卽可招匠開工建造云 
　　又聞該公司擬自築路工竣後再須在路之兩旁濠溝沿邊一帶栽種楊樹冀其枝葉茂盛得以遮蔽炎夏天氣之暑熱計自上海至柘林爲止業經勘定應栽樹枝二萬四千餘株並須建設電話桿線以期旅客便於傳遞消息目下均在籌備進行云 
[法水公司埋管交涉之近訊]  
　　法自來水公司近因法租界内用水日加原有水管之吸水力不敷擬再添埋二十四寸口徑之大號水管自盧家灣水亭起經斜橋往南至眞人路湖北會館爲止業經商由華官允准由久記公司承包埋管工程均已安埋工竣惟湖北會館起經高昌廟南車站由沈家花園至蕭家廠浦灘之法公司吸水機器間爲止之一段水管須由滬杭鐵路軌道下越過致爲路局阻止蓋路局恐有碍路軌壓力故由任局長禁止穿越以致迄未裝接而法自來水公司現因急於埋竣且以此次添埋水管一事曾由駐京法公使照會外交部咨請交通部飭遵事已商准自當照辦昨由該公司將由部商准情形函致久記公司轉逹路局請爲准予穿越路軌安埋水管以便迅速動工云 
[茶業去年情形及今後希望]  
　　洋莊茶葉自丁已迄今市面可謂否極申地各茶棧近四五年來陸續擱存紅綠陳茶約有二十萬箱左右幸自去年九月起逐漸行銷至年底已全數將罄聞現存不過二三千箱惟去年茶市表面情形似已是泰來之歲而探其實際仍屬美中不足去年紅茶因前年俄國禁止關係全數祗有三千餘箱較之早歲少去十分之八物稀爲貴所以沽價特高紅茶客號獲利之巨亘古少聞（每擔可賺七八十兩少亦二三十兩）惜乎總額過微致未能普及大衆綠茶箱額較往歲亦減少二三成聞路莊各棧總額祇十五萬餘箱而綠茶客號獲利亦甚可觀各茶棧新茶放欵亦無吃虧等事然茶棧去年營業賺錢甚微其原因乃箱額總數過缺棧家賺佣亦卽隨之而少且滬上開銷浩大故獲利二字頗覺其難也而尤有苦者即幾年陳茶雖云沽出其價極賤如珍眉珠茶熙春等均沽十餘兩秀眉僅四五六兩之間茶擱數年得價如此除付棧租保險拆息外所餘無幾所以棧家前墊客欵每箱五六兩十餘兩不等按箱而計爲數頗巨去歲結賬存茶各客號多欠茶棧重欵將來不知如何了結也 
　　近來茶棧團體散漫已極茶客又少高尙見識祗知貪小利而不顧大局更無團體可言如洋行過磅付銀均無一定期限聞去年且有五六七月訂定之茶遲至冬臘月纔過磅付銀聞尙有某洋行未付銀者延期如此之長茶棧茶客均屬吃虧未付銀者亦不聞有何手續此皆茶棧團體散漫之故如再不思整頓茶業前途殊爲可慮即如去年夏間外洋消息頗好滬地洋商因試探吾人心理故作觀望而茶棧茶客一見交易不旺即貶價亂沽惟某棧及有數見識高超之客不肯盲從賤售把至臘月竟得回復前售高盤如此更可見圑體不堅實有害而無益也此後要茶務立於不敗地位還望各茶棧速捐棄私利之心對於會館章程共謀整頓對於客號放欵須有限制毋貪多濫放對於茶葉尤須勸客號改良精製務合洋商銷路而山價尤不可放高今後能如此做法茶業前途甚有希望也 
[金業已開始交易]  
　　先令縮而金價反跌 
　　昨日金業開始交易大條近遠期均縮一二五先令揭曉亦縮半辦士銀行市面以華人新年結先令美滙東滙等交易亦屬有限標金市價早晨開艦尙有三百二十二兩成交嗣大條先令雖縮而人心仍不看好致金價收盤反步小至三百十八兩按先令大條短縮標金應漲茲反較上年底小去五兩四錢亦所罕有故老於斯業者謂今昔市面情形之不同難以預測也 
[昨日之金融市况]  
　　錢業大同行已於財神日上市其餘普通商業往來交易尙在新正故暫時皆祇上半日市面銀幣市價較前日稍高七毫半銀拆已起二分江南廣東小洋各大二釐銅元無甚上落云 
[昨日之紗花市况]  
　　棉紗市面各交易所標凖紗價前日雖跌而昨日大阪三品紗來電近遠期均漲美花電報現期亦漲七十餘個磅音故交易所標凖紗亦見硬即客帮現紗買價亦得站定公會小包市價仍與前日彷彿東洋紗日本來電二十支藍魚漲日幣二元二十支紅財神漲四元二十支福島漲二元二十支三馬漲二元惟東紗雖漲而此項牌子滬地現貨無幾近來運滬亦少也印度紗各洋行本年紅艦各印商洋行尙未聞開出緣印紗存底不豐之故耳 
　　南市各花行自前日以來雖四五家已門莊秤收而鄉人大都因新年尙未來申賣糶終日寥寥無幾所收原乾頂盤仍須四十二元昨日交易所三月期通陜標凖拍三十二兩火機標凖拍二十九兩九錢各廠並無買進現花成交云 
[米價增漲之原因]  
　　昨日南北市米業各行開始斛米係舊曆壬戌第一日開紅盤市價甚昻惟斛數皆屬有限高機白米開至十一元較歲底大起四五角其原因一因米店過年存底不多二因開斛比往年遲一日三爲天時連日陰雨職是之故銷路頗爲湧旺人心亦看高云 
[昨日滬杭車運來之銀洋]  
　　滬杭甬鐵路昨日（二號）由加興開滬之區間車裝來上海交通銀行現洋四萬元鴻祥現洋二萬元寳銀二十只鴻賚現洋一萬五千元泰潤現洋四千元又下午由杭開滬之二三四等車在杭州裝來現洋一萬五千元係上海永亨現洋一萬元德興現洋五千元以上共計運到現洋九萬四千元寳銀二十只均運抵上海南站卸車分别送交云 
[一月末上海物價指數表]  
　　財政部駐滬調查貨價處一月末上海物價指數云本月末週適值陰曆歲底商家循例結束各業躉批交易一律停做故本表指數暫以第三週物價爲根據與從前各月之以最後一週爲根據者微有不同其總指數爲一一一·九比前月增加百分之一·八比去年同月增加百分之七·七而與去年八月末相等蓋又逹於本表之最高點矣按木表指數係以一九一九年九月間之平均物價爲百分自是月後各月指數均從此基本物價算出其曰一一一·九即謂此月之物價指數較一九一九年九月漲上百分之一一·九也夫一九一九年九月已在歐洲停戰以後以此推算其戰後物價之變遷雖不難以數字表其現趨勢而戰前戰後相差幾何此次歐戰之結果其影響於吾國之物價者若何此種問題關係極爲重要而俱非一九一九年九月間之基本物價所能推測因於去年間將本處所編上海物價表重行調查指定一九一三年二月初即癸丑年正月紅盤左右之物價爲標準即於本月起實行改正即下表所列末一行之數字也據此觀察本埠現在一般之物價比戰前漲上百分之四·五即五成稍弱工業用品最貴燃料與建築材料次之疋頭·糧食·五金·雜物·又次之而食品爲最低然亦增加三成有奇矣茲將本月份指數表列下 
　　（本表係戰以前即一九一三年二月初之物價作爲百分） 
　　月别　　十一年一月末　同上（一）　　前月末　　去年一月末 
類别 
糧食　　　　　一二八·二　一四六·三　一一九·三　　九六·九 
其他　　食物　一一四·六　一三○·一　一一二·三　一○七·○ 
疋頭及其原料　一一○·○　一五○·一　一○六·九　　九三·一 
金　　　　屬　一○二·九　一三八·六　一○四·八　一○九·六 
雜貨 
　　燃　　料　　九一·九　一七三·八　　九二·四　一○三·一 
　　建築材料　一二一·四　一七一·九　一二三·六　一一八·三 
　　工業用品　　九四·一　一三○·三　　九五·二　一一九·七 
　　其他物品　一○七·七　一三三·三　一一三·七　一一一·四 
　　雜貨平均　一○三·八　一七七·三　一○六·二　一一三·一 
總　　平　均　一一一○九　一四八·五　一○九·九　一○三·九 
[崑曲大會串預志]  
　　新正十四日起　在夏令配克戲院 
　　月樓花樓均已預定　零座每劵五元 
　　江浙名人穆藕初君徐凌雲君雅嗜崑曲感於崑伶人才之寥落於上年創設崑劇傳習所誥費甚鉅特邀集曲界同志於新正十四日起假夏令配克戲院客串三夕並有曲譜及說明書分贈每劵售資五元月樓花樓預定每間自百元至千元劵資所入悉充該所經費故預定者紛紛後至者已不免有向隅之歎云 
[浦東發生因賭械鬥案]  
　　傷六人　獲十九人 
　　浦東姜家渡小茶肆主姜阿大自舊曆新正以來日夜糾人賭博抽頭漁利前晚有山東人宋漢臣向之需索賭規姜不允致觸宋怒不一刻號召同鄉徐龍福等多人前往乃姜阿大亦已預備鳴鑼揚旗召集當地之蔡金生等數十人各執兇器整備迎敵迨宋漢臣等大帮趕到一言不合互相兇毆宋等方面寡不敵衆大受損傷該處三區三分所派出所聞警立派全班長警馳往分投拘獲姜阿大蔡金生楊福坤湯茂亨又帮兇之徐行林朱林全焦阿梅胡茂生紀隆興王阿榮王阿三潘素全湯南生王金生孫金濤姚毛毛仇林生姚秀全張阿梅等抄獲國旗一面木棍十三根鐵棍一根鐵扒兩把連同宋漢臣等併解到所經宋警佐察得宋漢臣等六名受傷另將宋漢臣姜阿昌徐龍福三名發送同仁醫院醫治其周忠之金玉君范寳亭等三名送上海醫院療治至姜阿大等十九名連同兇器於昨午備文逕送地檢廳請辦當經檢察官訊供之下判將姜阿大等分别收押兇器存案候調查究竟因何起衅並察看宋等傷勢若何再行核辦 
[學校新錄]  
　　求是敎職員之議决案法租界巨籟逹路求是學校於昨日開敎職員會議討論種種進行辦法公决議案於下（一）日夜各科均重訂章程由校長陶雪生擬稿（二）擴充校舍增收寄宿生添闢課堂改良管理（三）除原有女子部商業英文夜學部高等小學科國民科外加設工藝補習專修三科（四）義務學額再增收一百名以惠平民（五）刷新校舍裝添電燈（六）上學期畢業文憑及分數單優等生奬品銀五十元均於開學日補給（七）籌劃經費聘請校董（八）敎職員自本届奮起精神負責辦事 
　　浙江路義校開學期浙江路商聯會附設義務夜校去年寒假期内新生報名者二十餘人該校許友如校長今年添請戴成勳君擔任華文英文班添請沈逹人君擔任義務現定於陰曆正月十二日開學 
　　厦門路進益日夜校添打字班進益學校自舊冬遷居新校從學已逾百人分班敎授國文則請許上鑫主任英文則請錢玥君主任并添打字一門請石俊臣主任兩月畢業已定陽曆二月七日（禮拜二）開學 
　　滬海之招考期北西藏路滬海公學自梅頌先君改組以來非特各科學添聘專門敎員敎授足使半載中有斐然之成績即課程皆采最新方法本届除各科敎員照舊任事外新添敎員如陳君張君等俱係南京高師畢業生凡願入該公學肄業者皆可於日内報名招考期爲舊曆正月十七日云 
　　閘北女中學之創設滬上學校林立惟女校仍不多聞近由曾任交通大學東南大學曁南大學滬江大學澄衷中學愛國女學之敎職員組織立羣女學於北火車站西新民路泰德里已聘定英國高等師範畢業麥考爾女士爲校長復得曁南大學校長趙正平東南大學英文部主任張士一曁中華書局英文編輯部主任沈問梅等擔任校董規劃一切各科程度爲升學便利起見務與各大學銜接誠女界前途之好消息也 
[省憲輯覽出版]  
　　省憲運動風　一時湖南省憲業經公布施行浙江省憲亦早已制定此吾國政治改造之發軔亦自治前途之一線曙光也在湘浙省憲未成以前有章太炎熊鳳凰王正廷湯斐予諸人之建議最近則有藍志光丁佛言徐佛蘇李愚厂諸君之論著及批評茲有自治舉會編輯省憲輯覽一書凡十數萬言就中各省憲運動省憲法案省憲批評無不擇精語詳大可爲研究省憲者之參考本埠商務印書館及國聞通信社均有寄售熱心省自治者咸須各手一編也 
[粤華青年友誼會開會紀]  
　　粤華青年友誼會自組織以來專謀聯絡青年爲社會服務茲聞該會昨日開全體大會及更選職員同時討論音樂部·足球部·種種進行方法開票結果正會長兼音樂部主任何仿南副會長梁稚昌書記盧劍儂楊明棣會計李文華足球部主任王美森盧慧民助理劉志滿盧劍虹糾察陳敏豪蔡德芬是日會員來賓到者甚衆云 
[古夥青年勵志會旅滬仝人之圑叙]  
　　昨日古夥青年勵志會假西門徽寗思恭堂開旅滬仝人圑叙會到者百餘人當推余一辰報告本會經過情形胡君篤初演說並議籌備雜誌一種注重灌輸新智識補助平民敎育爲宗旨編緝者余復白羅元生胡良存胡瘦梅繪圖者余時經多數贊成已積極進行定期六月間出版散會時全體攝影藉留紀念 
[聖彼得堂演講會紀]  
　　一號爲聖彼得堂演講會之第一日晚七時半開會由該堂鍾可託牧師主席程婉珍女士演講題爲「平民的福音」大意可分爲二（甲）先述赴萬國女子勞工大會之經過並述各國待遇工人之優厚以證各國之重視平民主義（乙）欲救中國非實行平民主義不爲功欲實行平民主義又非以基督敎之「愛人如己」爲正義公道之基斷難實現故基督敎之三大主義實爲平民主義之母也云云九時散會來賓約二百人云 
[同德醫校醫院擴充消息]  
　　本埠同德醫院爲同德醫學專門學校之實習醫院近以原有地址不敷發展又添賃大洋房兩所現正鳩工庇材改建一切由醫學校幹事會公推新自德國回華之趙啓華博士主持其事院内另闢一部爲產科病舍校内則附設產婆傳習所即請該校產科敎授大學講師柏男博士爲主任并由該校中德各敎授分别擔任醫院各科診務至病理細菌研究室之擴充圖書室之創設亦已於昨日在求仁醫院組成籌備委員會以利進行云 
[大英銀行出現預告]  
　　據銀行界消息本埠陰曆新春銀行開市後將有一新組織之銀行出現名爲P.＆O.Banking　Corporatiou華名大英銀行爲大英輪船公司所分設其營業專在本公司之滙兌行址在二馬路四川路口計墊欵十萬元内五萬爲現欵五萬爲地產買辦係徐某云 
[洋涇鎭木行之營業狀况]  
　　浦東洋涇鎭木行有宏興金萬盛新順記等三家皆兼營磚灰者辛酉營業狀况宏興金萬盛二家略有盈餘新順記因行主唐某於冬間病故乏人主持本年由滬商潘子文王珩佩改組恒源順記木行刻正改建房屋修築街道一俟工程告竣即須正式開市 
[縣商會之常會期]  
　　上海縣商會現將壬戌年每月常會開會日期（照章按月舉行兩次全年共二十四次）編定陽曆陰曆月日次數程序列表備查第一次常會期係在二月十二日（即陰曆正月十六日）舉行所有該會上年賬略及施行一切案牘均須列入議案俾開會時由會長報告各會董會員及全體各業代表等查照故已預備一切手續矣 
[滬南慈善會施醫局開診]  
　　滬南慈善會常年施醫給藥號數甚多陰曆年底年初停診九日已於初六日開局照常施診並於是日午前十時團拜各會長會董及各職員均先後到會本年將建築會所籌商一切茶點而散 
[姚順記木作失火]  
　　美租界西華德路東桂坊姚順記木作塲内於前日午後不戒於火霎時濃烟四佈當經救火會西人聞警驅車到塲灌熄僅焚去值洋一百餘元之木料什物等件亦云幸矣 
[再誌洗帚弄中之命案]  
　　屍屬請緝兇手 
　　洗帚弄張阿四雨傘作夥任阿有毆斃同伴朱正才經地方檢察廳派員騐明並嚴緝兇犯等情已紀前報昨日死者之父朱阿生·屍母朱何氏投地檢廳稟稱我子無端被毆身死要求伸雪茲據同鄉人傳述兇手任阿有現逃寗波原籍請求追緝解案訊懲等語該廳諭着靜候核示 
[金鳳氣忿輕生]  
　　住億定盤路左近支遠浜蔡和尙之妻名金鳳年二十歲向在附近蔴袋廠做工有同廠工人張某之妻某氏因遭伊夫凌虐私自逸出爲金鳳偵知將該氏勸回不料張反以金鳳從中播弄向之申斥毆打金鳳氣忿塡胸吞服赤燐自盡蔡察悉大駭將妻立送仁濟醫院醫治無效而死由蔡將屍舁至張家抛屍不殮該處二十八保十二圖地保恊同張某勒令收屍蔡心不甘服昨投地方廳稟請騐究下午由蕭檢察官前往相騐 
[汽車碾斃印人]  
　　汽車夫李阿富前日在楊樹浦路開駛一百七十二號汽車不愼將印度人某甲撞倒碾傷甚重逾時殞命當經一千二百二十二號華捕查見將李拘押昨解公共公廨即據該捕上堂禀明前情中西官判李押候檢騐西醫將騐單呈案再行訊核 
　　尙有本埠新聞等轉入後頁 
雜評二 
[人與社會（旡用）]  
　　以數十年前之腦筋判斷數十年後之事件决難愜當何者數十年前之人羣非數十年後之人羣數十年前之社會現象非數十年後之社會現象故欲求判斷之愜當與夫各方之允洽必斟酌損益不中不遠庶獲康樂而隆郅治吾觀於今之上海判斷事件者猶不免膠執數十年前之成見故以冷眼觀察總覺其思想之舊手段之專遏抑新機之進行此不可謂非一種錯誤也以數十年後之腦筋解决數十年來沿革而成之事事物物亦無有是處以現社會中必有若干舊成分存留在内設純用新理想以改革之彼此益覺格格不入相拒相斥久而益遙吾觀於改造家之持極端論者收效未必能宏此亦不可謂非一種錯誤也 
　　余嘗謂「人生社會欲改造社會不可離社會太遠」最好常視現社會高一級循循善誘不即不離其效之速敢操左劵吾深慨現代人物不狃於故舊必醉於新頴狃於故舊者其極也沈溺於社會而不自覺醉於新頴者其極也超脫於社會而莫之與過猶不及兩俱失之吾願當世士大夫熟察焉 
 
 
 

Page 16

 
 
本埠新聞二 
[糖之紅盤]  
　　糖業紅盤太古未開東洋大里廠開出二三月期九千包價八兩三錢五繼又同盤開四千包荷蘭亦開六兩五錢伊路亦開六兩三錢黃崗青開五兩提莊赤開五兩一錢隆江青開四兩五錢雙連四號吕宋青開四兩五錢碗青開五兩一錢漳青開五兩六錢廣氷開九兩七錢壽字東氷開十二兩四錢公會劃盤東三半温太古三半温統劃八兩二錢五東四半劃八兩六錢五怡和四半劃八兩七錢惟怡和四半爲數不多故再劃無貨北市號家索價甚高二十四號白粗砂九兩二十號中砂七兩七錢省吕青六兩荷赤七兩祝青五兩七錢以上索價行家尙須以香港轉電爲轉移也 
[南成都路之圖刦未成案]  
　　前日傍晚有暴客四人突至新閘南成都路六百十二號門牌李姓家内希圖搶刦當經事主大聲喊捕該匪等膽怯不敢搜索分頭逃竄並未被刦旋經站崗華捕聞悉即用電話報告新閘捕房立飭中西包探往拿未獲遂向事主詢明匪黨年貎服式業已據情回訴捕頭核示矣 
[兩搶飾案一結一未結]  
　　蘇州人陳小毛前日在白克路串黨攫取婦人張程氏值洋三百元之金鋼鑽挖耳一支又唐阿二因在蘇州路搶取姚宋氏值洋八十元之金鐲一隻圖逃均經包探追獲昨解公共公廨經關讞員會同英包副領事分别研訊之下以陳小毛係屬過犯判押西牢年半期滿逐出租界唐阿二押候調查另案下禮拜一再訊核辦 
[剝刦小皮袍押一月]  
　　孩子馬金兼前日上午在虹口天潼路青雲里嬉戲有寗波人張阿庭欺其年幼將該孩身穿之皮袍剝刦孩乃大號由包探孫阿慶查見將人贓拘入捕房押至昨晨解經公共公廨中西官訊實判張押西牢一月贓交原告領去 
[和姦男女各押一月]  
　　周馮氏之女兒巧林前配王根生爲妻尙未完婚前月間被張錫根誘引成姦私行偕逃匿居法租界八仙橋地方現爲原告偵悉報告捕房飭探前往將張及巧林一併拘獲帶入捕房旋解法公堂請究先由原告周馮氏王根生投訴被拐情形求究詰之張錫根供實係周巧林自願與民人姘識不敢誘拐質之周巧林供因時常被未婚夫毆打故此出外自願與張姘識請求成全中西官判張錫根周巧林兩人各押西牢一個月以儆 
[迷路少婦留養新普育堂]  
　　告江王氏之家屬 
　　淞滬警察廳二區三分所於舊曆上年十二月二十八夜巡邏警在轄境楊家庫地方查見有迷路婦女一口光頭髮辮小脚身着黑法布棉襖褲脚穿藍洋襪黑絨衛生棉鞋當帶至所内詢之該婦居所口稱係寗波人年二十二歲姓江王氏丈夫名阿慶現住閘北寳通路全福里第五家平房阿姐住鴻興坊向在商務印書館訂書當派探前往兩處查問並無江阿慶阿姐兩人復詢該婦究居何處該婦言語支吾細察形狀眼内瞳人發青似有神經病之態業經該所函送新普育堂留養診治該家屬可派人前往領回也 
[迷路孩一男一女]  
　　四區崗警前日在閘北查見迷路之十三歲如臯男孩徐義楨一名又十五歲之清江女孩發子一口解入區署經顏署長訊問其住址均不明白奉諭暫爲留養聽候出示招領 
[爲何毆人]  
　　粤人張阿榮昨在百老滙路不知因何將張富生扭住兇毆當經八十九號巡街捕查見將張送院醫治一面將張阿榮拘入捕房稟請捕頭核示 
[是否探夥拆梢]  
　　虚實均應澈究 
　　戈登路捕房包探夥宗來同前日在閘北义袋角裕通路緝獲鹽城人李子祥一名報知就近崗警解入四區二分所聲稱李在租界犯有刦案等情經倪署員質訊之下李供向操小工爲活並無犯法行爲前該探夥屢次與曹家忠符四等向民拆梢洋三十元不遂挾嫌誣陷云云奉判兩造供詞各執轉解司法科核辦 
[警廳聽差之倔强]  
　　淞滬警察廳充聽差之淮城人徐彩章家住閘北义袋角地方日前在漢中路馬殿奎所開之茶館内聚賭牌九爲四區二分所崗警宗蔭萱查悉上前喝阻衆已走散惟徐不服與該警大起衝突互毆之下扯破宗警之制服徐之面部亦受傷流血扭所後經倪署員質訊一過轉解司法科訊辦 
[王泗庭聚賭抽頭]  
　　粤人王泗庭昨在武昌路三百二十七號屋内糾合賭徒聚賭抽頭被該管捕房包探孫阿慶查悉稟明捕頭協同西探往查屬實當將王拘獲連同賭客張阿榮嚴金寳顧羅四袁長生等以及賭具帶入捕房捕頭畧詢一過諭各存洋保出候示 
[朱越石交二千元保]  
　　天元衣莊主朱越石上年十二月間虧欠陸琴芳周韓昌姚貴方俞洪昌等往來衣價共洋一千餘元朱將衣典質殆盡棄店逃逸旋經各債權人具控法公堂判准予改提在案現爲包探程富生將朱拘獲帶入捕房解送法公堂請究先由各債權人相繼上堂稟明被欠情形求請訊追詰之朱越石供認欠欵所有衣服如數質去請求釋出料理中西官判着朱交二千元人銀並保出外限理 
[帶土案保洋充公]  
　　甫人裘華魁前日身帶烟土一包經過虹口被一百十九號華捕查見搜出烟土一併帶入捕房稟明捕頭諭裘存洋五十元保出昨奉公堂傳訊因裘臨訊不到由捕稟奉中西官諭將保洋充公烟土送海關焚燬 
[賣鴉片案兩起]  
　　設膏店罰百元　賣燈吃罰二十元 
　　張洪興在法租界私設烟膏店售賣洋烟又胡榮華私設烟榻容人在内吃食洋烟事爲探目沈德福偵悉以張等右違禁令前晚稟明西探同至各該處抄出烟膏烟槍等物一併帶入捕房諭各交保昨日傳至法公堂請究先由西探稟明前情並將烟膏呈鑒詰之張等供認私售不諱中西官判張罰洋一百元胡罰洋二十元充公烟膏没收 
[公共公廨開審積案]  
　　英美會審公廨自夏曆元旦日起停理民刑訴訟五天至昨初六日開審各捕房積案旣多類皆打架摸竊等瑣屑之事不費審訊時間除輪應美副領事丁約兩君到堂陪審外並經關讞員函請英包副領事蒞廨即偕俞陸兩襄讞與丁約包三君分座第一第二第四公堂訊理雖案牘繁多迨至退座爲時尙早云 
[竊案破獲訊辦]  
　　本邑人徐阿言金阿四因先後串竊靜安寺路一百零七號門牌某西人等七户值洋六百餘元之衣物質洋分用被控捕房由探周少連將徐金二人與牽涉之夏阿泉一併解送公共公廨奉飭押候訊究在案昨日西探目高愛樂協同周探將被告三人連同收贓大衣之吳淞路暢興押店夥翁阿四·錦興押店夥翁阿二·併傳至公堂並將吊到之大衣等物呈案經中西官質訊明白以徐金二人均係過犯判徐押西牢二年金押一年期滿均逐出租界夏無干開釋而收贓之兩翁由押店公所延賚美律師到堂辯明悮收理由要求給還當本堂上不准贓交原告領回當本不追兩翁省釋 
[有賊五人焉]  
　　五區四分所緝獲行竊新仁記營造廠牛毛毡木料之高獻德馬振海孫沛玉王立堂鄧錫和等五名起獲原贓轉解司法科訊辦茲悉此案昨經段科員訊明判解淞滬警廳核辦矣 
[電車上扒手押六月]  
　　竊賊王守遠十年十二月間至法租界小東門外電車上摸竊姚伯榮衣袋内莊票兩紙計洋四千元又鈔票洋三百元希圖逃逸適爲電車稽查員楊鳳岐瞥見將王拘獲鳴捕到來將王人贓帶人捕房旋解法公堂請究先由原告投訴被竊情形詰之王供認摸竊不諱中西官判王押西牢六個月期滿永遠逐出租界贓洋給原告領去 
[介紹新著]  
　　中國簿記研究社爲喚起商界改良帳式起見特編中國複式簿記一書刻已出版是書採西式簿籍之原理補吾國舊有帳式之缺畧冶新舊於一爐頗適用於我國大小商店我商界有改革簿記之志願者盍試購之 
[誌謝]  
　　昨承商務印書館惠贈第三三○期「英語週刊」曁第十四卷第一號「敎育雜誌」各一册又公平洋行惠贈月份牌六張又白根洋行惠贈六張又中華廣告社惠贈六張又福安公司惠贈兩張又五洲藥房惠贈八張誌此併謝 
[中華職業敎育社通訊]  
　　社址上海西門外方斜路三四八號 
[職業學校出品展覽會之第二天與家庭展覽會之開幕]  
　　昨日爲第一届蘇浙皖贛職業學校出品展覽會之第二天有靈生女學補送到繡件油畫武進女職校補送到縫紉繡品來賓未以天雨而减少仍有五六百人下午二時半家庭日新會之家庭展覽會開幕（一）主席沈信卿君報告日新會宗旨在改良家庭入會須夫婦二人同時加入並須守不烟不酒不賭三要件今入會者已有四五十家尙望同志隨時加入不勝歡迎云云（二）貧兒院音樂（三）兒童會到會兒童四十餘人先由城西幼稚園楊競爭致詞請到會兒童吃茶點繼由城東女學楊雪球唱歌游戲并由楊競爭表演次攝影復由穆杼齋君公子穆家玖演心拳及燕青拳穆家德演六合拳及潭腿李霞圃君公子李景唱京劇洪羊洞均精神活潑興味盎然（四）余日章君演說太平洋會議情形略謂此次華盛頓會議予與蔣君夢　代表中國國民赴美與會抵美後先見其外部並與吾國政府代表接洽以爲須提出稅則二十一條與山東三問題至十一月十五日夜半大會非正式通告中國代表請於十六日提出各項問題政府代表盡一夜之預備於次日將十條原則提交大會此原則固甚重要但根本問題尙未提及故一般美人紛紛議論以爲太空洞至大會情形不能細述但就上述三問題一說（第一）稅則問題各國均不肯歸還中國自由定稅之權但允加至值百抽五余等甚反對以爲加稅是小事主權之收回關係甚大（第二）二十一條問題日人初不允中國提交大會但日人中亦有以與本國商業有碍主張取銷者惟在取消前應將旅大等租借期再延長九十九年或六十年余等則以爲應完全取消不能則作爲懸案（第三）山東問題其中最要部分即爲膠濟路設仍在日人手中山東權利等於猶未收回日人知中國甚貧將以贖路難中國余等探知之即電中國銀行團及商會謂有三千萬元即可贖回此路復電謂可籌備及會議提及此事日人果以贖路之說相挾中國代表立即應允日代表訝然反詢中國代表錢從何來中國代表直答以由人民出欵贖回日代表又問如何辦法中國代表言由中國人民一次以三千萬元贖還日代表忽又不允一次歸還仍欲攫取此路管理權要求中國分十五期付欵至五年後始得一次還清中國代表力爭管理權須完全交還現雖未能完全解决然以後能否逹到目的仍視中國人民之毅力云云（五）李霞圃君演三弦拉戲明日起展覽時間改爲上午九時至五時娱樂講演時間仍自午後二時半至五時明日娱樂講演仍由家庭日新會主辦其序如下（一）貧兒院音樂（二）穆抒齋君主席致詞（三）女子剪髮問題辯論會（正面穆杼齋君汪傑樑女士章培生君反面顧蔭亭君黃冰佩女士黃任之君）（四）朱胡彬夏夫人演說（五）少年宣講團絲竹（六）中華武術會拳術（七）吳品如君幻術（八）朱劍華君舞劍（九）少年宣講團三絃拉戲（十）音樂仍盼同志諸君惠臨中華職業學校賜敎（該校在小西門外新馬路南） 
來件 
[認印安士全書第二次報告]  
　　施君省之五千部北京佛經流通處兩千部聶君雲如何君豐林劉君翰怡方君雲麟各一百部叚君少滄了一和尙各五十部李君玗甫三十部黃君伯雨二十部　君雲生桂君仲庚各十部李君有秀喻君厚德各兩部周君振河田君守信劉君士仁牧君俊傑陸君自新各一部莊君思緘五百元孟君覲侯三百元陳君　周加認二百五十元「合前共三百元」蔡君萬和一百十元周君夢坡一百元楊君澹園屠君蟄衋張君雲雷崔君閔飛各五十元丁君桂樵沈君韞石各三十元天津社會敎育辦事處二十五元張君瑞曾又張君家人及會計科李居士等各二十五元周君渭石黃君蓮記黃君珩記孫前親記金君筱圃陳君心莊蕪湖佛經流通處漢口佛經流通處天德庵主人行眞大師何志蓮女士各二十元任君正倫十五元牟君錫卿王君樾庭吕君少儒吳君樹德䣝君崇慧吕君道生方君正甫陶君在東蘆山寺僧式定大師沈君顯清凌君景叔山西同善公書局各十元李君志蒼姚君壽珊各六元謝君百書張君照庭朱君桐生葉君芝軒翁君寅初孫君玉仙錢君模縱姚君石子徐君積餘李君葆紷吳君怡生余君楫江張君子炘季君抱素華君純甫䣝君般若䣝君斗三王君震常張君濂清張君槐三崔君福莊范君景文康君寄遙朱君誠孫余君慶瀾李君曉峯顧筠生王君曉曦華智大師觀月大師慧燦大師祥瑞大師道林大師悟禪大師隱塵大師天津鹽業銀行各五元王君延令陸君孝春合五元馬君靜庵楊君瑞康合五元王君孝先徐君亨甫鄭君丙侯合五元吳君燦庭顧君少怡張君紹棠各四元强君化誠丁君幼雲各三元龍君可侯二元四角洪君子漁孫君克儉丁君從周魏君子帆羅君季舫楊君植亭陶君載之楊顧淨立盧君象三陳君蒲生易君支伯王君舜卿徐君鼎夫周君培之鍾君青雲鄧君炳南安君輔生胡君越喬陶君心誠葉君子芳各二元李君星聯李君錦滄羅君連卿汪君吉祥楊君鳳召舒君宏奎伍君秉臣應君懷珍朱君華芳高君榮先　君上林吳君隆堡嚴君方人王君增祥各一元又女童工范也前五星期蓄心施一元「追記何君德培二元吳君質儒朱君調笙朱君吉生各一元已歸入上届報告之海鹽佛學研究會内」此次得數約計一萬一千餘部合上次得數共二萬二百餘部安士全書本月底排版工程可告竣出月即開印欲快先啫幸速加入氏收印資處上海四馬路望平街時事報館會計處上海靜安寺路三十九號醫學書局上海蘭路七百二十七號内尤惜陰處會同宣布 
公布欄 
[江蘇高等審判廳]  
　　民　判决▲胡純甫與姜培元爲租屋涉訟上告一案（判决主文）原判撤銷本案發還江寧地方審判廳迅予更爲審判▲馬春芝爲田畝涉訟不服江寧地審廳命令抗告一案（决定主文）抗告駁回抗告費用歸抗告人負擔▲謝阿四與黃景春爲租屋涉訟上告一案（决定主文）本件上告駁回以上一月三十一號 
[上海地方審判廳]  
　　公示送逹（全文在本廳揭示塲公布）第一八號一件林小蓮子與王毛郎因賠償損害控告一案奉江蘇高等審判廳令發决定正本到廳（决定主文）本案控訴駁回右仰控訴人林小蓮子知照 
　　批示一件楊培生狀請依法執行由狀悉候派吏執行此批▲一件趙泉生狀請銷案由狀悉准將葉雙林釋放完案此批以上二月二日 
[上海縣公署]  
　　批示上寳京紹青藍染坊衆商老仁和等呈爲修訂行規環請立案給示由批呈件均悉該商等爲整頓業務修訂行規旣經各坊全體集議公允蓋章聯禀應准備案並抄揭行規布告遵守可也仰即知照此批▲前洋色染業大行協董羅澤芳呈爲聲明辭職呈送收支清册請鑒核由批呈悉該商辭退洋色染業大行業董據稱已將簿籍圖章送交該業領袖晋康坊收管並繕具報銷分送各坊徵信等情自應准予卸職清册存查此批 
 
 
 

Page 17

 
 
自由談 
閒話 
[粤僑紀聞（一）] [  東越許厪父]  
　　粤居中國之南北負五嶺西通珠江南瀕商海地勢雄特交通便利自秦漢之交南越王趙佗立國於此已與南洋諸國相往來羅馬人有航海至者自是厥後歷五代而唐而宋均與西人往還日劇屬於宗敎關係者多至有明之季乃有葡英二國接踵而至商業交易日見其繁前清道光二十二年鴉片戰爭之結果開省城爲通商口岸於是五羊古城遂爲南亞一大商塲今者市政修明建築繁麗中西士女雜沓往還珠江尾閭幾與揚子下流相匹敵而人民生活程度之高更較海上而倍之余於民國五年入桂桂屬蒼梧亦商埠也商業直不逮五羊什一然自蒼梧以外更屬窮鄉僻壤無可紀者居年餘由桂入粤厠身政治敎育界中凡二年有八月因得麁知粤中風俗習尙人民程度商業槪况雖不能詳其大略可睹也筆而爲書旣成命曰粤僑紀聞得以供有志社會者得所考究焉 
筆記 
[歸棹記（一）] [  范存忠]  
　　一日爲星期六之下午有巨舶自滬瀆出浦江掠崇明島而駛舶名瀛海其行頗速而用煤較他船爲約出口時徐行似戀戀於故渡旣而雙輪大動氣管飽開雖千百里之海程迎面以待而輕舟如一葦飄零隨水而逝若不惜其遙遠者此時船上有一少年憑欄支頤遠隔千重綠波噫氣不已似臨歧惜别之人眷眷宗國者則吾文中之主人也少年客邸還鄉夫覊旅之人恒以不得歸省爲憾一旦返棹則見桑麻而怡悅憶遊釣而徘徊觀故鄉之風物而興趣譚然然則此少年又何於邑寡歡耶意者温愁弔夢固别有懷抱耶少年正沈思間有人拍肩曰憑欄遙矚寗非打疊文章資料乎少年思潮立斷迴顧則舊友某君也相見行禮後同觀落日此時海色　畫西風一振浪花四濺飛沫及吻味之皆醝而日輪垂落斜暉自雲罅穿漏直射海面上雲下水赤如殷血迴顧兩岸獨木斷木之橋三椽兩椽之雪絳縞駮色蔚爲奇觀客冠年未届更事又少初未諳入世滋味然與少年爲舊相識惓惓執少年手勿釋且慰勉有加乘間謂少年曰聞閨中人葳蕤自守待子成名也久矣百年眉壽願馨香禱祝焉少年聞言不期涕下浪浪緣頰下垂於襟顧久久無詞以答 
劇談 
[崑曲叢話] [  孤潔]  
　　論西廂各劇 
　　金聖歎目西廂爲才子書而於文詞疵累處抉摘無餘不可謂非實父知己也以西廂譜入崑曲不知出自何人近人所習唱者爲游殿鬧齋惠明寄柬跳牆着棋佳期拷紅長亭草橋驚夢諸折太半偏重貼角貼飾紅娘故西廂記全劇就事實論以張君瑞崔鶯鶯爲主人翁以演唱吃重論當以紅娘爲主人翁 
　　游殿爲西廂記開始僧法聰爲是齣正塲乃與張君瑞談話竟任意胡鬧鄙俚可蚩不知創自何人予謂始創是劇者意在描寫一滑稽僧人以資調諐故法聰之說白雖得任意拉扯决不如近人口中之村俗例如法聰旣問明君瑞姓氏則當從張姓上調笑如張子房之智謀張翼德之勇猛以及北京襪子張南京胰子張之類始不去題太遠及聞君瑞久慕賢師徒精於詩賦之語則後此對答須句句從調諐一般作詩人着想方爲得體近今演者或談寫字或論作畫已與上文對答諸語不能貫串其穢詞褻語信口胡柴者更無論矣夫使法聰而成爲無賴僧人則張生精於詩賦之言又何自來乎寄語曲家其亦注意於此 
詩錄[  蘄志]  
速醒長睡莫誤良辰衆擎易舉全賴國民病　 
　　去華盛頓由Baltimorr　and　Ohio路線直北趨Michigan湖然後改取北太平洋路線Northen　Pacihc西北行横穿美國兩太河Mississippi及Missouri連日大風雪寒暑表在零度下二十至三十度不等 
　　朝辭美都城驅車入廣陌木落見遠村日夕問山驛五湖相連亘路阻雲夢澤地勢西北高山原氣鬱勃輻輳衆溪匯兩河中蕩決横貫北大陸王道開軌轍落機山中斷飛渡河流絶東起名湖濱尾閭滄海泄嚴冬戒徂兩北風動輪鐵十里百里邑千山萬山雪日出衆壑明月照大地白奔流帶斷冰雪堅厚土裂拈毫書新句指直不得結 
小說 
[社會小說人間地獄（十八）] [  娑婆生]  
　　第三回杏花小酌慨說校風佳麗忽來重提影事 
　　菊香接着道呌是來得及的此地離三馬路一帶也不算怎麽遠現在虹口的會源樓靜安寺路的常公館那種遠堂唱大家還要出呢何况四馬路這隻角格外不能嫌遠了姚嘯秋道對呀三小姐的話真說得不錯我看還是呌呌助助興罷說着便研好墨提筆要寫程二少爺道我也贊成蓮孫的話今天免了罷殘局將終添酒迴燈也没甚趣味好在有這一位三小姐在座我們儘彀熱鬧譬如房間裏有了一隻五百枝的電燈小洋蠟燭也可以不必了菊香抿着嘴道哎唷電氣燈是眞眞當弗起格姚嘯秋道名不虚傳這倒不要客氣我想出一個折衷的辦法局也不必再呌了我一個人呌了又對不起客人不如程二兄轉了三小姐一個局罷柯蓮孫和伍仲良道很好很好當下程二少爺和菊香兩人也不響姚嘯秋道默認了默認了不由分說道替程二少爺寫了一張局票往菊香手中一塞菊香檢開來一看望程二少爺微微一笑道程大少就坐過來程二少爺點點頭姚嘯秋指著程二少爺道三小姐他是二少不是大少菊香道那末是二少喔唷此地倒有兩位二少姚嘯秋道其實我並不行二實在行大大家呌我二少呌慣了我也將錯就錯承認下來好在做老大也没什麽討便宜做老二也没什麽吃虧菊香道這倒是眞格呌慣了要改口一時候也改不過來要怪第一個呌錯的人柯蓮孫道嘯秋你當初第一個呌錯的人是誰呢嘯秋閉着眼睛眉頭皺了一皺道呌我二少的人多了呌得也好久了誰是第一我也記不清楚菊香笑道二少你算得是老白相我的耳朶裏聽人呌你二少也聽得長遠哉我呌你這聲二少還是在碧豔二阿姐那裏學來的姚嘯秋聽了這一句話不由得呆了一呆歎口氣道不要再提碧豔了光陰眞容易我同你到有一年零一節不看見他了菊香道害得你牽記煞哉姚嘯秋道聽說他要搬到徽州去了菊香道這恐怕不確罷我上一個月大舞臺看賈碧雲的長生殿還看見他同兩個女客一同看戲咧程二少爺插嘴道你們談的碧豔是誰菊香道二少不要提起提起了要引得姚二少的眼淚像黃浦灘裏大潮水來了老實說像姚二少和我們碧艶二阿姐這樣要好也眞是少見的了我們大家總以爲碧艶一定一雙兩好的嫁姚二少誰知被一個姓胡的客人横堵出來搶了去害得二少心肝五臟難過得全要搬塲從此以後二少也不出來酬應也不另做别人好像替我們二阿姐守節像這種良心上海灘上那裏去找可惜我們碧艶二阿姐不會曉得的倘若曉得了心裏又不知怎樣的對不住二少呢菊香眉飛色舞正說到這裏忽聽門外有人忽地高聲呌了一聲三小姐正是 
　　花底舊人談往事蕭郎掩淚不堪聽 
　　不知門外高呌三小姐的是什麽人欲知後事如何且聽下回分解 
餘瀋[  蘇兆龍]  
　　圍爐團坐一室生春戚友周旋妻兒笑語覺此間眞樂不復知人世有愁苦事披衣出朔風緊投錢乞人俾謀醉飽寸心自豪儼然南面於以見愛力之碩大無朋也愛力苟絶凶象自多日月並晦山川失色摶摶大地不過一坏荒土耳吾人其何以爲生耶 
 
 
 

Page 18

 
 
常識 
常評 
[紙烟與鐵路] [  覺]  
　　吸紙烟之習慣幾普徧於全國贖回膠濟鐵路之主張亦幾全國一致然據聶雲臺君之報告每年紙烟之消耗費爲九千萬元而贖回膠濟路欵不過三千萬元是我國民於一年之間已斷送三倍之贖路欵於呼吸間矣 
　　我國民而誠有愛國心者但以吸紙烟之人計苟人人減其一年内紙烟費之三分一已贖回膠濟路而有餘或有三分一之人戒吸紙烟移其費以贖路其欵亦立集况不吸紙烟者又大有人在而尙慮籌欵贖路之難不亦羞我國民乎 
　　夫紙烟可以不吸而鐵路萬不可以不贖吸紙烟而損失國内之經濟力每年至九千萬元之鉅贖鐵路則收回國權爲子孫萬世之利孰爲有益孰爲無益稍有知識者皆能辨之曾自命爲愛國之國民而計不及此乎先哲有言不作無益害有益功乃成我國民其速起 
道德 
[國民其速奮發毅勇之精神] [  顯]  
　　秉毅勇之精神以從事事未有不成者反是則未有能成者證之以天下之事歷歷不爽 
　　又事之未知者尙可望其知知而不行已無可望行而不能力不能終則尤無望 
　　吾國民對於一元贖路一事可謂知之審聞之數矣倡言救國其最良之時機矣平日以十元百元救國者不如此時一元之爲愈我四百兆患難相共之國民其速憤發毅勇之精神從事納捐並勸勉他人吾知此區區三千萬元之數不匝月必可全得又何致再受他人之揶揄譏我爲無團結力五分鐘熱心之國民耶 
　　國民以愛國爲急務今切莫事狐疑時機一失千載難逢吾將以贖路一事覘我國民毅勇之精神（乙種酬） 
[西方格言（二四六）] [  謝介子選譯]  
　　人如時計則其前途有價值（英吉利諺） 
　　大創作需大凖備（希臘諺） 
　　器之任何大者終可量度（英吉利諺） 
　　明日難補今日之缺點（西班牙諺） 
　　識君之機緣（裴逹欵）（Pitacus） 
　　經驗爲盲人之犬（本區）（Punch） 
　　臃腫者難移（英吉利諺） 
　　期望人以己所待人者待己（臘丁諺） 
　　招辱之事勿思作之（英吉利諺） 
　　怯懦者無幸（德意志諺） 
經濟 
[商業問題之研究（續）] [  吳東初]  
　　零售業商品陳列槪論 
　　茲篇所論之商品陳列較上章所論之櫉窗陳列範圍廣大包括店内外之裝飾以及貨品之陳列意在吸引買客之注意促發其興趣迎合其欲望進而至於樂與交易之道耳 
　　商品陳列爲法日漸精良在西洋商業中陳列一事已成爲專門學問之一種大公司大商店僱用所謂陳列員專司陳列第在吾國尙未有實行之者其原因一由於缺乏此項專門人才二因普通店友比較的很爲勤勞凡事之能留心研究者輒願兼任之不欲另委他人 
　　對於陳列應揣摹之心理有下列數事不可不注意 
　　（一）調劑無論裝飾或陳列切不宜失於調劑調劑之功用在增進實用加添美觀若陳列貨品均能於實用與美觀上調節而表示之則其貨品未有不能使人注意者 
　　（一）整齊一處放一物一物放一處即所謂整齊也陳列貨品苟能井井有條序列不紊最足以引起買客之注視否則有頭有尾顚倒次序非但不能獲買客之注視甚且望而生厭矣 
　　（一）意思陳列貨品時無論何物都不應全放一處總須分門别類作有意思的陳列譬如五金店陳列櫉房用品刀斧叉鉗鏟鍋釜匙等件固當與櫉房應用各物完全陳列一處然最好莫如於陳列時一切布置儼然布成一所櫉房將應用器具一一放於應行放置之地位俾買客於各物用度一望而知家中已有置備者無論矣其有家中尙無正在調查採辦者一見此項全部陳列勢必購回應用不欲遺漏一件此種陳列之功效卽吾所謂之有意思的陳列也 
　　此外一年四季遇時逢節如店中主事欲謀營業之發逹商品之暢銷不可不作應時的陳列滬上大店每值冬至櫉窗布置雪景引人注意此蓋應時陳列之一種亦卽有意思之陳列也吾所希望於店友者對於陳列一事不可不從有意思方面多加研究因所陳列者愈有意思卽收效亦愈大也 
衛生 
[便秘之療法] [  畢夢飛]  
　　余嘗觀世人之面黃肌瘦頭痛眩暈胃脹腹膨者多因便秘而起若久而不愈則小足以惹起腸加答兒大足以惹起自身中毒或因糞便異常分解而起化學變化以致體質衰弱而爲傳染病之誘因故便秘者實爲疾病之導綫夫便秘之所以起者或因腸管不能吸收或因腸動緩慢或因糞便失去水分以致排糞不能如常也夫如是則治之之法惟有促進腸管之吸收腸動之亢進糞便之不失水分而已茲根據此理擇便秘之療法可以日常練習者述之如次以供世人擇習焉 
　　（一）食餌的療法食餌的療法有三一曰器械刺激物的療法如蔬菜麥飯及多含植物纎維素之食物多食之可以刺激腸管以促腸之蠕動而排泄糞便二曰化學刺激物的療法如糖類及含糖之食物食之可以濕潤腸壁刺激腸管神經而利於排便三曰温度刺激物的療法如每日早晨飲温湯或温食鹽湯一杯可以增加腸内之水分而利便焉但飲冷湯一杯或冰一小塊刺激腸管亦有同一之效 
　　（二）學理的療法用學理的方法以促腸之蠕動而利大 
[看不見吳待口] [  應鵬]  
便其法亦有二種一每日早晨將起身時用右手掌密貼腹壁按摩數十次有效但按摩之方向須與時針之方向相一致自上而下自左而右反是適與糞便進行之方向相反頗爲不利二每日早晨行適當之運動十分鐘或十五分鐘亦能利便但運動過度時間過長則腸内水分减少糞便硬結非但不能通便且因此而便秘更甚虚弱者往往罹之故不可不愼 
　　（三）藥物的療法利便之藥約可别爲二種一曰峻下劑一曰緩下劑其用法與用量之如何雖視便秘之輕重而異然此種下劑之用法何種便秘用何種藥物非醫生難於洞悉茲故從略但普通治便秘之下劑亦有多種如萆麻子油甘草散等食前服一二茶匙（小兒减半）可徐促下痢若不適口可加少許白糖亦佳惟一次服後大便已通切勿再用是又不可不注意者也（乙種酬） 
法制 
[權利能力與行爲能力之區别] [  吳子雍]  
　　權利能力與行爲能力皆爲吾人能力之一部而規定於現行民律者也惟二者大有區别絲毫不能淆亂之第一自定義上之區别言之權利能力爲權利或義務主體之資格行爲能力則由法律行爲而取得權利或擔負義務之能力第二自能發生時期上之區别言之權利能力之發生始於胎兒完全脫離母體而能獨立自營呼吸之時行爲能力之發生則須滿二十歲且有識别能力之時第三自人之身分上之區别言之權利能力無論男女老幼均得享有之行爲能力則除未成年人及成年而無識别能力人外凡爲人妻者亦不得享有之其有特别原因則不在此限此非權利能力與行爲能力之區别乎（乙種酬） 
敎育 
[游戲在敎育上之價值] [  吳金熙]  
　　游戲爲本能之一兒童最嗜之在敎育上頗有價值茲就中西諸家之學說條舉其價值於左 
　　（一）能增進兒童身體之康健 
　　（二）能練習兒童之觀察力想像力 
　　（三）能增進兒童之創造力 
　　（四）能使遲笨之兒童歸於活動 
　　（五）能涵養兒童之規律勇氣忍耐同情諸德性 
　　（六）能使兒童慣於共同一致之運動 
　　（七）能使兒童四肢之運動得以敏捷 
　　（八）能借此以觀察兒童之個性 
　　（九）能使兒童得爽快之心情 
　　（十）能利用之使兒童與自然界相接觸（乙種酬） 
雜錄 
[婚姻制度之討論] [  覺先]  
　　前見本欄所載楓江君之婚姻制度之進化其結論余尙有商榷因此項折衷辦法流弊與聘娶制同也 
　　楓江君亦贊成自由婚以現在過渡時代男女交際尙在萌芽不得不以此爲暫行辦法楓江君已知自由婚之完美且已知此項制度之未能實行者以男女交際未曾普遍公開故我人所要着想設法者惟在男女交際公開方面而楓江君竟以男女二性結合條件而折衷之試問男女二方之允諾將以何爲標準我人固甚畏彼婚姻掮客之謊言詐語當不能以媒灼之言爲準於是不得不憑探聽之力然多方詢問其詳確情形至難詢得以致是而非非而是者往往有之此實與聘娶婚之手續相一致故其結果必與聘娶婚相似所異者惟二性間有明確之允諾表示耳然余當見舊式之婚姻當將締結之時設子女年稍長者父母亦未嘗不徵子女之同意而子女往往以爲羞恥而默認之由此可知造成婚姻之惡果者非僅在二性間有允諾表示卽可解除其流弊而在允諾之前尙少一步驟耳故余以爲在此男女社交萌芽時代已在交際公開之社會内者當享受自由婚之權利其未在社交公開内者不如由介紹人紹介而相識成對偶的交際公開經若干時日後合則互相訂婚不合則以友人相待遇如此則舊式婚姻制度之缺點可以消滅殆盡而自由婚之精神已盡在於是矣至有父母者固當告於父母而訂婚惟父母非實知男或女確有體質及性行不良之弊當聽其自由不當强爲阻止耳 
 
 
