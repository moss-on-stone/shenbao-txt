# 1922 - 119 - 4917672

 

Page 1

 
 
   
 
 

Page 2

 
 
   
 
 

Page 3

 
 
[武人與政治（冷）]  
　　關内奉軍所餘無幾奉直戰事似已告終矣爲吳佩孚者宜踐前言自解兵柄者上也以軍事爲範圍不問政治者次也如欲藉戰勝之故活動於政治則他日之結果未必能有勝於今日之張作霖 
　　蓋武人未必即罪武人而與政治相聯其罪乃成亦以僅僅武人權利爲有限武人而兼政治生涯並有所謂政治手腕其權利乃無窮故武人而稍一得志未有不多政治之主張者然而其傾覆亦即以此 
[命令]  
　　五月五日大總統令前以直隷奉天等處軍隊移調至近畿一帶迭經令飭分别撤退乃延不遵行竟致激成戰鬭近數日來槍砲之聲不間晝夜難民傷兵絡繹於道閭閻震驚生靈塗炭兵凶戰危言之痛心特再申令著即嚴飭所部停止政擊奉天軍隊即日撤出關外直隷各軍亦應退回原駐各地點均候中央命令解决務各凛遵此令 
　　又令此次近畿發生戰事殘害生靈折傷軍士皆由於葉恭綽等搆煽醞釀而成誤國殃民實屬罪無可逭葉恭綽梁士詒張弧　著即行褫職並褫奪勳位勳章逮交法庭依法懲辦此令 
　　又令參謀總長張懷芝呈陸軍大學校敎育長阮肇昌另有任用請免本職應照准此令 
　　又令參謀總長張懷芝呈請任命張國元爲陸軍大學校敎育長應照准此令 
　　又令陸軍總長鮑貴卿呈陸軍第二十九師工兵第二十九營營長董書勛另有差委請免本職應照准此令 
　　又令陸軍總長鮑貴卿呈請任命程遠志爲陸軍第二十九師工兵第二十九營營長應照准此令 
[國内專電]  
　　北京電鄒芬部由九師勒繳械張景惠部由十三師收械齊占九部由第一師收械黃村豐台南苑之奉軍由直軍收械中路奉軍由安次向楊村北倉退一部受降東路奉軍向良王莊獨流退張作相下落不知張學良逃租界張作霖電告赴落垡但落垡奉軍已潰張到津聞信易服回軍糧城 
　　北京電昨奉敗兵欲衝城爲通州之毅軍扼其後擊斃無算遂繳械京綏路已爲直軍阻斷古北口爲毅軍阻斷秦皇島奉軍退路尤危 
　　北京電奉軍僅存李景林之兩旅未潰在良王莊獨流一帶餘全失戰鬭力（五日下午四鐘） 
　　北京電奉軍之敗實在安次大本營該處二十七師衛隊旅及主要軍均被吳佩孚以精兵擊敗西路一攻卽下馬廠奉軍亦退 
　　北京電奉軍敗因（一）彈用罄（二）糧食堆在落垡未盡運到前線（三）安次中心勢力被攻破故全線竹破 
　　北京電津電話奉軍主要將領均逃士兵搶登車甚混亂直軍追擊隊已到楊村之南（五日下午三鐘） 
　　北京電張作霖又離軍糧城不知何往府電詢軍糧城已無人覆 
　　北京電吳派錢少卿持戰事禍首張梁葉張四人要求徐下令懲辦徐答容考慮當有辦法（五日下午三鐘） 
　　北京電吳提禍首四人張作霖梁士詒葉恭綽張弧（五日下午三鐘） 
　　北京電吳電徐請免曹張吳本兼各職以謝國人（五日下午九鐘） 
　　北京電徐命王懷慶赴豐台告吳入京甚歡迎不拘何日惟將四郊敗兵肅清較爲穩固王以電話與吳接洽吳詢京城奉軍已否繳械王云繳畢郊外奉軍已未繳械王云正在辦理（五日下午三鐘） 
　　北京電内閣决改組先儘王士珍察熱都統决換關内奉軍决裁計八萬人（五日下午四鐘） 
　　北京電徐今午（五）（日）宴名流周顔議善後促召三政會議（五日下午九鐘） 
　　北京電吳佩孚擬於戰事告終後再入京並稱不欲干涉政治惟願召集國民會議選舉代表民意之國國討論國家大計如遣散軍隊整理財政選舉總統組織内閣之類以符初志（五日下午一鐘） 
　　北京電鍾世銘將九六債用封條封好張作霖江電要盡携去鍾知張將逃故封存直代表錢少卿詢該債政府答封存還債幷未爲張取去鍾幷籌五十萬爲繳械費吳到京後津軍餉尙須點綴查潘復任内張作霖共用鹽餘二千餘 
 
 

Page 4

 
 
萬直軍僅三百四十萬曹錕經手三百萬吳軍未津潤（五日下午三鐘） 
　　北京電吳電張作霖勝敗兵家常事希望爲有秩序之退却否則我軍帮同送出關外張景惠秦華均逃匿張作霖十萬雄師一敗塗地 
　　北京電昨張作霖代表挽人向吳求和吳答賠兵費二千萬幷賠京兆直隷人民損失八百萬入關奉軍一律由中央給資遣散否則再追（五日下午三鐘） 
　　北京電今日（五日）奉軍司令部已貼封條城外繳械已十分之八 
　　北京電支（四）（日）晚奉軍從豐台退至天津總站法兵在站保衛治安故是晚尙無混亂及搶刼行爲 
　　北京電天津恐奉軍殘部竄入防範甚嚴各段由外兵扼守美領並令美僑勿寓華界（五日上午十鐘） 
　　北京電關外運來之飛機現正趕運回奉其他軍械不及運回者甚多（五日上午十鐘） 
　　北京電奉軍司令部辦事人員及器械兵事三日已搬運一空 
　　北京電東海電曹張迅卽收兵辦理善後十六師由十三第九兩師一律解除武裝收容西苑奉軍暫編一師及察哈爾混成一旅步隊昨早八時裝八列車赴東路騎砲隊向通州退却（五日下午二鐘） 
　　北京電吳俊陞江（三日）晚赴奉籌劃軍事（五日下午二鐘） 
　　北京電京漢車明日通津浦正趕修惟通車期未定（五日上午十鐘） 
　　北京電奉軍司令部監獄中放出無辜人民（五日下午四鐘） 
　　天津電奉張及重要將領均出關天津以西遂無奉軍京奉局長唐某亦走京津間仍未通車 
　　天津電靳雲鵬張志潭潘復均預備入京梁葉張聞尙在津鄭洪年聞隨奉軍出關 
　　天津電京津皖人盼馮玉祥督皖已派人接洽（以上六日下午九鐘） 
　　天津電吳因西路久戰不勝遂準備作一總攻擊於江日黄昏時候先派遣一營兵力向長辛店方面奉軍誘戰奉軍不知直軍虛實向之還擊直軍且戰且退退未數里直軍遂被奉軍包圍正欲勒令繳械忽然後面大亂蓋吳已另派生力軍一混成旅向奉軍兩翼迂迴攻擊奉軍之背奉軍知已中計乃拚命奮戰至四日拂曉始得奪圍而出退至蘆溝橋直軍於上午九時遂完全佔領長辛店張景惠恐直軍截斷聯絡當卽下令向豐台退却但在豐台尙可整頓部伍再决雌雄而張突於十一時乘專車開赴天津方面而去奉軍因主將無人秩序大亂當時計由豐台開專車向張家口逃者約五千人向廊坊落垡逃者約三千人其不及乘車者均四散逃遁直軍遂兵不血刃佔領豐台吳遂將西路集合於豐台準備追擊 
　　天津電奉車自豐台大敗退出後張作霖卽下令撤退歌日上午直軍由豐台進抵黄村安定落垡之間中東兩路奉軍亦向天津退却用火車運載出關料楊村落垡間可無戰事 
　　天津電今日有軍艦二艘由煙臺過山海關圖斷奉軍歸路 
　　天津電本埠各車站外邊均有各國軍人把守禁止奉軍下車 
　　天津電美國太平洋海軍艦隊總司令歌日抵大沽 
　　天津電奉軍敗兵過津不許下車有一兵士强欲下車被該軍團長槍斃可信天津治安無意外之虞 
　　天津電聞杜錫珪派兵艦運載直軍由葫蘆島上岸張作霖聞訊卽於今晨五時乘專車赴奉天 
　　天津電津埠交通地點悉由外兵駐守 
　　天津電奉軍在津站積存糧食及行軍器具悉運回關外又前運津之奉軍傷兵現悉數轉送奉天 
　　天津電京奉車完全不通 
　　天津電張勳赴廊坊前線未戰卽回津（以上五日下午十鐘） 
　　漢口電外訊吳在西路指揮支（四）（日）午克豐台晚克黃村前線達西便門奉軍沿京津線向南退却 
　　漢口電保電直軍東路江日猛攻馬廠中路包圍永清縣奉軍接濟已斷西路佔領長辛店西鳳凰山奉軍退至大虎山吳親率二十一旅支日曉由馬鞍山攻奉側背奉軍不支紛紛潰退直軍完全佔領長辛店北方蘆溝橋一帶吳親率隊向豐台方面追擊曹吳亦有報捷江電到鄂 
　　漢口電外訊北京南面奉軍支（四）（日）全被直軍攻潰 
　　漢口電沈鴻英選該部精銳組决死隊千人赴保助戰支晨隊長張德銘率五百名過漢北上 
　　漢口電駐信陽武勝關等處靳旅調鄭蕭派二師留省騎兵團開往信陽保護南段運輸 
　　漢口電吳支電蕭劉日内務速籌濟銅元四十萬串聞財廳因吳需餉數鉅擬將本省政費一律挪用鄂省釐金巳由財廳與商聯會接洽决由一百二十八商帮包辦照比額尙可酌加數成財廳只派局長員司負監察責任（以上五日下午八鐘） 
　　成都電川軍擬出師伐陜劉湘已有電來省向熊克武徴求同意聞熊劉擬會同出省後將軍民政分交劉成勳楊森代行楊尙未允劉湘决在渝開軍事會議决出師辦法（四日下午十二鐘） 
　　成都電鄧錫侯有日内到省說鄧師旅長劉漢鼎昨抵省楊軍王正鈞昨率全旅離省軍政界多郊送 
　　成都電重慶將開高級軍官會議决出兵與保境事援鄂一路副指揮李樹勳已由巫山歸渝二十二師長唐廷牧同該師羅旅長將由資簡往渝調停川局 
　　成都電省議會同衛戍部昨派員到造幣廠化騐新幣成水藉維市面（以上二日下午七鐘） 
　　香港電聞粤軍總司令部將規復因陳炯明舊部約三萬極力擁戴陳故當局規復此職俾陳出山鎭壓舊部 
　　香港電郵局通告以大圓爲本位中西紙槪不用 
　　香港電顧維鈞今日抵港何東往迎現寓香港酒店某西報訪員詢以奉軍已敗吳佩孚在北有力孫在南亦有力將來吳孫能否合使華統一顧答所得消息少未敢發表意見惟對華前途抱樂觀因政爭爲由帝制轉共和不可避免之事此次戰事效果能使中國得多少融洽則可斷言顧定明早離港赴滬（以上六日下午七鐘） 
　　南京電北京電吳親率直軍追擊奉軍至黄村一帶南苑奉軍殘部數百名已經王懷慶派隊勒令解散北京附近並無奉軍蹤跡 
　　南京電北京歌電西路直軍此次在長辛店計擊散奉軍兩師以上之兵力奉軍潰兵紛退意欲進城經王懷慶阻止遂轉向廊房逃竄此次奉軍潰敗遺棄軍械物品無算傷亡官兵尤多又張景惠現已失踪許蘭洲確在東路陣亡張學良鄒芬均受重傷駐京奉軍司令部亦已潛逃（以上六日上午二鐘） 
　　南京電續接北京電王將軍懷慶處開來奉軍高級官傷亡數目如下張旅長九卿兼吉長鎭守使在中路信安永清附近陣亡許旅長蘭洲率騎兵旅在中路信安附近擊斷左臂第一師第二旅旅長梁朝棟在長辛店東南竹大嶺陣亡二十七師趙旅長明德增援西路在長辛店附近陣亡十六繆師旅長漢臣在西路馬鞍山附近陣亡其屍身尙在大灰廠已特派專員裝殮第二旅鮑德山在西路長辛店附近腿受重傷軍隊撤退時團長一人不見多係傷亡旅長只見一員張叙五司令現住京城鄒師長雨田帶馬弁數員北去（六日下午九鐘） 
　　滁州電馮玉祥有二團軍隊由隴海路開抵徐州（五日下午十一鐘） 
[譯電]  
　　五日華盛頓電哈定總統已命伍德將軍自决願否留居菲島至九月一日以後聞哈定總統殊願伍德久留但伍如欲回班西爾法尼亞大學則政府未便留難又聞該大學堅稱不能候至九月一日以後 
　　五日倫登特里電自由邦人民在白特地方爲叛兵所襲死傷各三名 
　　五日貝爾法斯電携械之暴徒刦掠本克拉萊某銀行爲自由邦軍隊攔擊互鬭之際傷平民五人内有女童一暴徒携巨贓逃脫 
　　五日杜白林電叛徒炸毁威斯特美士地方波拉爾邸之兵房 
　　五日華盛頓電米勒氏提出議案主張禁止除生鴉片及高根葉外諸麻醉品入口並禁止服之有癮之藥品出口又規定設立管理麻醉品總局該案已由衆院通過移交參院 
　　五日日諾瓦電勞農代表宣佈已將協約國之牒文電達莫斯科列寗氏或將接受牒中之條件惟必要求承認勞農政府 
　　五日巴黎電協約國賠償委員會不能覔得俄德條約侵犯凡爾塞和約之理由惟已以牒文警告德國謂協約國將嚴密監視該約之履行有違背凡爾塞和約之處 
　　五日紐約電美國無線電報公司總理賴萊氏由歐洲歸來據稱美英法德公司協商妥洽後世界各部分不日將以高力無線電臺相聯接 
　　五日日諾瓦電德代表在維拉集議討論各項計畫歷數小時之久 
　　五日華盛頓電衆院已通過將菲列濱債額由三千萬元增至七千五百萬元之議案該案已提交參院 
[公電]  
　　重慶陳樹藩通電各報館均鑒樹藩於陜南就西北自治後援軍總司令職誓師出發迭經電陳本軍苦戰月餘將佐激昻士卒用命漢水巴山共相馳逐第思自治之業任重道遠地盤廣狹在所弗爭時間速遲無足深計精神不敝主義終伸因戰略之變更爲待時之舉動爰歛兵川陜邊地扼要分屯養蓄精銳與蜀中賢豪匡合提挈整頓就緒繼續進行苟一人一騎之尙存誓此物此志之不改嗚呼漢賊不兩立武鄕侯前後出師成敗安足論岳少保始終報國鑒觀往哲勉爲後起惟僻處偏隅消息阻隔尙希海内宏達時錫箴言用爲韋佩謹此電聞無任企盼陳樹藩叩銑印 
 
 

Page 5

 
 
   
 
 

Page 6

 
 
國外要聞 
[日諾瓦會議中之俄債問題]  
　　德華電報社二十五日柏林電云協約國討論俄代表之呈文時德代表並未列席結果七人被選組織一委員會以便規定此項問題此委員會以意外相爲主席以便與俄直接談判一切按意國之意俄國旣已承認戰前國債則俄國之最重問題業已去其大半然英法之態度則大異英國堅持正式承認俄國尙須展期法代表則聲明俄國之回文與德國同協約國皆不能接收蓋法國之意乃謂俄國雖允償還國債並無息金且須於十五年内停兌現金後五十年始克如數交付此外協約國尙須開始與俄國規定借欵以資接濟如此規定協約國非但不能索回俄債而尙須接濟俄國現金俄國外交手段之圓滑亦可見一斑矣聞美國銀行家萬得利所見亦同云又二十六日柏林電云據巴黎消息俄國代表團因鑒於環境之不佳業將其答復協約國俄事專門委員會報告之節略自日諾瓦會中撤回以示維持經濟大會之誠意聞此項範略提交日諾瓦俄事委員會時法代表反對甚力法國專門委員謂其與開恩斯協約國高等會議所規定之日諾瓦會議原則有礙故於昨晨退出委員會而日本代表亦同時退席結果意大利主席宣告畢會後俄代表始允撤消原議 
[日本公表中國開放膠路八埠]  
　　東方通訊社六日東京電云今日外務省公表駐華吉田代理公使來電曰中國政府對於山東條約已於四月二十九日經大總統批准且確定開放膠濟鐵路沿綫張店·坊子·高密·濰縣·淄川·博山·周村·青州·八都市爲商埠 
[日報紀蘭石協定失效事]  
　　東京朝日新聞云美國哈定總統致書上下兩院聲明四國協約成立之結果石井蘭辛協約中與四國協約抵觸之部分於過去及將來槪不發生如何之效力關於右記石井蘭辛協定邇來日美兩國政府已經交換意見於此次四國協約成立之後即歸無效已成立諒解而按照華盛頓會議之對華决議關於中國之條約應登記於華盛頓事務局石井蘭辛協約之無效部分已决定不行登錄云云案右述協定即美國承認日本在中國有優越地位茲以四國協約之成立此項不利於中國之約文已歸取消矣 
[奥國糖業之前途]  
　　世界新聞社云據維也納消息奥國糖産頗患缺乏現有人組織一奥國糖業公司資本二億克崙專務輸入外國糖於奥國以補本國糖之不足奥國糖之銷耗年約一萬二千車目下國内所産全不足用現有煉糖廠六家因原料甜蘿蔔出産減少故均不盡量工作如增設新廠必須先多種甜蘿蔔非一時所能收效故暫時不能不依賴外糖從前奥國所用外國糖多由捷克斯拉夫及其他鄰國輸入自帝制推翻後以運輸方法紊亂及邊界封鎖政治糾紛等關係輸入外糖大爲困難迨至去年情形乃一變捷克斯拉夫産糖過多必須銷其賸餘於國外奥國乃其天然最近之市塲捷克政府遂許奥人自由採購其糖産且設法使奥政府將國家糖産管理局撤銷至於糖價已與戰前大異戰前每糖一車售價七千以至八千克崙現在每車値一千二百萬克崙且購買外糖必須以外國貨幣付價外幣市價時有變動頗爲危險又業此者必有大資本大信用方能從事今之奥國糖業公司即爲應付此等情形而設者也發起人多爲整賣糖商重要分子及各銷費組織之代表資本多數由發起人及維也納最大銀行三家共同籌集此新公司希望供給整賣要求之一極大部分幷供給朱古力糖及其他糖業之要求此公司不但擬應過渡時期之需要並將爲一永久機關以保護銷費者不至受壟斷之害其始該公司將專運捷克糖將來或再購諸他國預料此後奥國糖價當較爲鞏固云 
[南洋通信（史國英自南洋寄）]  
　　爪哇之政治風俗 
　　爪哇島（ＪavaＩsland）之面積雖屬荷屬東印度諸島中之一中等島嶼然荷蘭人在一六一九年（明萬曆四十六年）大敗爪哇王之軍且奪其首府邑城（Ｂatavia）即設總督管轄一切其後慘淡經營不遺餘力迄今成爲荷屬主要之殖民地且爲政治之集中樞故風俗民情亦與他島大同小異耳茲草此篇貢獻於閱者諸君之前亦采風問俗新聞記者應有之職責也 
　　（一）土番爪哇土番大部分屬於巫吃係馬來半島武來油中别一種族純粹爪哇土人以自然淘汰現惟匿諸深山曠野其處境殊爲可哀通常稱土番謂馬來人即以其在舊時代之勢力駕乎他種土人之土也全島土番約一千二百萬人土番無姓惟以其父之名爲號男女衣服皆對胸式惟女子衣服之長度較男子略長男女外表之區别最顯著者在頭部男子常用花布紥於頭部女子則梳髻而已（女子從幼時即梳髻不結辮下身護體之物男女皆用紗籠代袴「紗籠之製造用長八尺闊三尺之印花布圍於腰際花紋顔色各有不同價格高下以布質及花紋爲轉移有數十盾一幅者亦有僅値數盾者然女子如着白地藍花之紗籠係有喪事之表示」平時喜嚼檳榔果實並和一種綠葉馬來名Ｓirie在葉面塗以蚌蛤灰再加烟草葉爲餐後之嗜好品初至南洋者見及土番口唇紅紫色常疑似其吐血實則即斯種嗜好品所致也食物以米爲主雜糧次之男女食量皆甚少對於果類則無一種不喜焉食各種食物時槪不用箸或西式餐具即以右手攫取其遞物於人亦用右手如用左手則爲大不敬因土番登厠槪不用紙即利用其左手蒙不潔故也所居房屋大都以竹爲柱梁上覆以粗劣之土瓦低狹簡陋汚穢不堪間有一二富者亦祇及中國中等平民之居室其故以身充苦力所入無幾生性喜吃不解貯蓄則自不免入此苦境矣以上乃指普通土番而論荷人對於各殖民地用一種撫綏手段在爪哇准土番自治州有二一曰梭羅（Ｓojo）居爪哇島中部下曰日惹（Ｄjcejokarta）名義上雖爲土王自治州然州内行政設施土王須遵荷政府法令行之如有臨時事項發生須與荷官班升商酌聽其指示然後施行荷政府年給梭羅王俸七十三萬二千盾日惹王三十九萬三千盾梭羅王即係舊爪哇王斯斯忽暖之後裔土番始終尊敬之府第建築如中國寺院宮殿府門之前有廣大之敎場府内外置有古式大砲及槍刀頗與神廟内之儀仗相類府後有優美之花園府中盛蓄舞女歌妓聲色犬馬無一不備可謂極盡降王之樂府内又設有店市以供需求左方鄰近有王之家廟及大回敎堂每屆新年元旦土王躬親赴祭面敷脂粉身披繡服綵傘高張前呼後擁以形式上觀之固儼然王者威儀也然王之進出府中必請命於荷蘭之中級行政　保護王宮亦屬荷兵名雖保衞實則無異監視雖區區一書信非先經荷官檢查不得達日惹王亦其支派州地面積較梭羅褊小亦有王宮規模自亦較小被荷人所减縮也蓋因土及納克陸曾號召土民樹獨立旗於此民心思舊故不得已封日惹王以鎭壓之二王又各用其親貴及舊臣以管束土民此外荷人又設一種土人之地方長官曰來肯柁係用舊貴族中之有功勳者選用令直接以治土民年俸一萬二千盾下設事務官以助理之曰博機亦由土人之貴族中當選又有土番羣長曰烏烟托諾年俸二千六百盾係由土番民選經荷蘭理事官許可者也其下更設下級吏員及僧侶等以輔之由是觀之荷政府恐直接管理土番易生反抗之心故令番人治番易收駕輕就熟之效其用心可爲深遠此本歐人滅國新法而爲荷蘭所採用者也至土番民族雖無可紀之價値然其新奇處想爲祖國同胞所未聞爰叙述如下婚姻通例不必出五代即可結婚配婚手續頗簡單貧苦土番年齡長大後往往即在河中沐浴時（因南洋天氣終年和暖人都用冷水沐浴土番以缺乏浴池故大半在河中或海濱洗浴）自相擇配富家配婚手續略繁女家不必素爲相識如知某處有女子尙未擇配即備果品一盤送至女家爲進見之禮聘金不論多寡只送用費而已兩方說妥即定婚期屆時新郎新婦先至土番官名達瑪處立婚約經土番官詢問兩方同意即各簽名於婚約上晚餐後新郎着新衣戴禮帽以紫羅蘭或白蘭花連貫爲旒垂於面部坐馬車或摩托車至女家親迎婚禮即已告畢喪事須按敎律行之土番十八九係回敎徒窮土番死後則掘一土穴埋之並無棺木藏尸富家土番殁後則先用棉花塞面部七竅再用白布纏身預在山麓平原掘一土穴用回敎中公共之長方形鐵匣盛尸運置土穴之上抽去鐵匣之活動底部死尸即墮落土穴中用土壅就植碑爲詰即已畢　爪哇回敎之勢力異常澎湃欲人研究南洋宗敎問題者不可不知考土番信仰回敎之由來即由阿拉伯人所促進當西曆第六世紀時阿拉伯人由蘇門答臘島拓殖民地之後卽擴張其勢力於爪哇漸生征服土人之心爰以哥蘭經及刀劍之力征服土番迄十五世紀末葉爪哇回敎即盛行矣唯回敎發祥之地僅在泗水北部一小港即今日之錦石埠是也進至十六世紀回敎遂征服巴旦王漸次東行征服全島而獲得統治權命各州羣巴區均建設回敎堂頗得土番之歡心每年每邑土番之參加祈禱禮者約在數萬人以上由是可知回敎徒之衆矣土人之語言文字通行馬來語文初時各地土音不同繼經荷人修改後規定一律方有標凖字母與英文相同惟發音不同耳 
　　（二）華僑華僑在荷屬各領地寄跡最密之處當推爪哇爲第一約有十五萬人産生於本地之華僑人都稱之謂哇哇新自中國南來者名新客哇哇之祖先以粤閩人居多風俗習慣尊崇祖制姓氏宗族仍如其舊例如以祖先靈位置於精美之木座中而供奉於大廳前每月朔望必闔第焚香設祭每年清明佳節亦有掃墓之舉紙錢麥飯之外復獻鮮花一束於墓前惟居外日久一切風俗習慣不免有所變化哇哇婦女出外或家居常喜著馬來土番服裝堂堂大中華國民而效亡國奴裝束可嘆可悲雖近日以敎育之功青年女子出外時漸採用歐美及祖國婦女裝然家居時仍有著馬來裝而未能全然改革者華僑家庭之女子在學校受同等之敎育家産之分配子女亦均得分受非若祖國通例獨給其子於女無分斯舉之利點卽在女子出嫁後如遇橫暴之男子不致受其壓迫如遇清苦之男家亦不致生凍餒之憂又華僑子女如得雙方同意夫婦之名卽可成立不滿意時亦可向官廳請求判决離婚卽可另行婚嫁其組織家庭亦頗簡單使各人自立其業法美意善頗足取法 
　　（三）歐美人及日本人歐美人居住於爪哇者都與其本國之風俗習慣相似荷人乃爪哇現之在管理人也然有自其本國蒞斯者則皮膚白皙髮鬚黄色係純粹之白種尙有一種名荷蘭土生卽係荷人娶番婦後所生之子女皮膚呈黄黑色頭髮雖黑而鬈曲斯乃區别點也荷人旣係今日之地主則優游自在必超過於他國人無論軍民性喜飲酒平時酒肆座位常滿醉後滿街胡鬧行人聞風怯避而站街之土番警察亦不敢聞問土生荷人以華人在爪哇商業勢力異常雄厚常由嫉忌而生傲慢以爲中國國弱民貧華人在本國境内無處謀生方貿易於南洋南來數十載以華人富貯蓄性故大半卽成資本家中國人多一資本家荷蘭人卽少一富財主故嫉忌傲慢之心由是起矣日本人在爪哇雖不過兩萬人然在金融界有絕大之勢力試觀其經營之事業如銀行郵船保險等大公司並經營土産如糖廠椰子橡皮咖啡等每廠資本常在千萬元或數百萬元之上近幾年來日人在南洋發展種種新勢力其進步之速較歐戰前更足驚人然日人在爪哇其勢力誠屬偉大而足爲其勁敵者厥唯美國因全島之摩托車自動車及煤油格斯林油等大半來自美國銀行郵船亦不亞於日人未來事業正大可注意也 
國内要聞 
[奉直戰事已終了]  
　　張作霖大敗出關 
　　東方通訊社五日天津電云張作霖於今日午前十一時已由軍糧城出發歸奉天又滿載奉軍第二十七師二十八師第五六兩混成旅兵之列車於午前三時至五時間共有六列車通過此間往奉天以上一列車中約載兵一千名此外尙在陸續開拔中在此間之奉軍各機關已全部撤廢又五日北京電云今晚衞戍總司令部向各通信社通告敗退西苑之奉軍第十六師·及第二十五旅·並第二混成旅之各殘兵今晨已由陸軍第十三師解除其武裝又敗退南苑之奉軍第一師·及第二十八師·並各混成旅之殘兵今晚亦由第一第九兩師解除其武裝吳佩孚之駐京代表呈請向張作霖等四人下討伐令同時要求關於戰爭之一切損害及直軍軍費令張作霖賠償據政府方面消息財政總長鍾世銘在戰爭中不但以公欵二百萬元餘濫供奉軍軍用且橫領其中十萬元以上又向銀行强支巨欵故現奉某方命令監視又六日北京電云據政府部内某有力者之談話云奉天派之張景惠秦華與徐總統與吳佩孚之間似已有秘密之協定關於東三省之善後策徐總統將命張景惠吳俊陞二人當之孫烈臣之地位亦無變更至張作霖之處分似將依彼前後奮鬭之結果如何而後决定内閣結局將命王士珍組織之但在數日之内似尙不至實現 
　　星報六日天津電云據落垡英國觀戰員報告奉軍敗兵全失約束今日侵晨有大隊過落垡向天津進發津埠恐將於今晨發生重大性質之騷亂奉兵徒步前進伍意開槍甚至轟擊載運本軍兵士之火車現信若輩在午夜前不致抵津英美官員現協同派携械之衞兵駐紥各要點英兵扼守自跑馬塲東面堤岸起經過前德租界防線之南端法兵已代安南兵防守天津東站現已哨兵分駐防綫前部嚴加防範預料敗走之奉軍前鋒必抵津埠奉軍之退走已呈處處潰敗之象張作霖在軍糧城度夜後今日晨即赴唐山此間盛傳張已在塘沽下車登某日船此說尙未徴實軍糧城奉軍司令部已於今日撤除張作霖具有大希望之飛機現正以火車運回奉天敗兵由廊坊過津者絡繹不絕據美國觀戰員報稱奉軍仍扼守馬廠外七公里之陣線散漫開槍但奉軍現無援兵開往陣前郊野死屍數十成堆傷兵則紛向沿鐵路之戰地醫院乞求糧水其傷無人裹治狀極狼狽此間得訊美國海軍大將史脫諾斯氏已乘汽車由京來津擬登其旗艦赫朗號美領事已命庽華界之美人即速移居租界駐津外兵齊集營内聽候號令 
　　大陸報五日北京電云今午吳佩孚自長辛店赴豐台下午三時進駐黄村鎭該處奉軍敗兵沿鐵路而下者異常擁擠火車被阻不能開行外間料周自齊將於今日辭職但徐總統則稱或須俟召集國民大會後再去吳氏下令着梁士詒張作霖有關係之銀行籌欵遣送敗兵回籍北京自奉軍敗後人心復行鎭定就各省來電觀之全國悉已贊助吳氏京漢全路業已通車北京至浦口之鐵道在一星期内或能通車日公使館仍不認奉軍之完全敗績又電云昨日奉軍大敗直軍出奇制勝緊緊追逐進據豐台佔有京津鐵路同時馬廠亦有大戰直軍全勝奉軍若不重行恢復京津全路其地位不日將成絕望在京畿一帶者將被直軍截斷與大軍不通聲氣並阻絕餉械供給之路京津路爲兵車阻塞交通已梗外間謠傳張作霖乘車至津避入外國租界但有識者多不信之現料張氏已返總司令部收集敗兵再圖大舉頃接電話報告跑馬塲附近有戰事北京城門悉閉又電云奉軍大隊沿京津路後退直軍方鞏固其新佔之地吳氏此時不即道　將先國障線重行部署大軍會合進攻以期一舉而死之北京步兵統領衙門今已奉吳氏號令行事京内奉軍司令部大門緊閉人員逃匿一空同日天津電云火車中滿載奉軍敗兵自馬廠退回經過天津張作霖回駐軍糧城津司令部全體人員悉已逃亡奉軍過天津時尙有秩序但津地不日恐有騷擾之虞車站隙地全爲兵車擁塞每輛載兵二百人計過津赴軍糧城者已達八千人又有萬人尙留站中敗兵皆神情沮喪自北路來者並稱在長辛店廊坊連戰三日夜迄未進食亦不得片刻休睡現俱急欲回奉敗兵軍裝完備尙守紀律並無刦掠之意津當局已派兵守衛車站四周不准敗兵一人離站今日下午發麫包時羣起爭攫並索水甚亟内有數人受傷餘亦倦極若僵普通車務悉已停止鐵路自豐台以下全由軍隊管理美國亞洲艦隊旗艦赫朗號之水兵一百五十人將於明日抵津又電云吳佩孚宣稱擬明日入京此時奉軍悉行過津後退此間美孚行財産及海口俱由美兵守護並有一隊監視車站 
[美報論戰勝後之吳佩孚]  
　　吳氏果將何去何從 
　　星報社論略謂就今日北方來電觀之吳佩孚今已大破張作霖各路奉軍莫不奔遁逐北一捷之下吳氏固不難爲中國軍閥之巨魁張作霖將竄居關外一統帝國已化作春夢一塲孫文僻處嶺南猶兀自在其北伐好夢中倘吳氏得爲中國之「迪克推多」務必變易昔日諸「迪克推多」之行逕吳氏今日正有絕好機會掃除國中離携份子統一全國建樹莫大之勳苟能利用此機會固不難留芳百世常爲國人所崇拜若仍一襲前人故轍亦必曇花一現徒再溯往昔太上督軍之陳跡與並世諸武人同一失敗而已深願吳氏幸勿輕失機會而建不朽之事業焉 
[北京特約通訊（樸）]  
　　砲聲隆隆中之一日西路戰况與北京治安 
　　此次戰爭消息京中頗不易詳知緣雙方啓釁並不正式呈報政府政府方面卽得報告亦大半如新聞界所得不一其詞甚且迷離惝恍而二十六日之各回原防令今日之雙方停戰靜候查辦令因其不生效力已等於滑稽直方已無機關在京且比較的重要人物亦早樸被而去彼方消息無從探得只奉方一面尙有司令部在化石橋而僅此一面可靠與否又難斷言此愚於叙述之先不能不聲明者也 
　　此次戰事約分三路津浦線上爲東路奉軍在靜海馬廠直軍在青縣而大城高陽河間等處爲直軍陣地而奉軍之大本營在軍糧城京津之間爲中路奉軍主力集於落垡而輔之以廊坊豐台其前線在固安永清有西窺涿州之勢京漢線上爲西路奉軍在長辛店直軍在琉璃河竇店一帶奉軍布置一切皆尙未完備而直方利在速戰吳佩孚之於調人早未置一語二十五日吳自洛來二十七日外間卽紛傳業已開釁而政府無報告奉軍否認之然旋卽由他方面證實奉方則諉爲誤會據紅十字會所傳述二十六日之夜西路直軍進攻奉軍倉猝抵禦直軍旋退奉軍追經在　店左近地雷猝發奉軍死傷甚衆傷兵運回者約數百人此第一次之接觸也東路方面聞亦有戰事發生而内容不悉但奉派二十八晚所傳奉軍曾佔大城縣之回龍渡旋被直軍奪回今日午後所傳則謂青縣之二十六師被奉軍抄襲業已退却而中路方面則謂奉軍已渡永定河駐永清境但另一消息則謂豐台附近之黄村及距廊坊十六里之崗窪已發見直軍踪跡似直軍對於奉軍之主力地謀斷其聯絡者今日王迺斌自津來謂車抵豐台見有直軍由飛機擲下之炸彈故東中兩路皆有戰事可以明知特消息皆破碎不全而奉側大張勝利之說聞者亦疑信參半而已 
　　今日午前二三時西城南城隱隱聞砲聲不絕皆從西來知西路已有劇戰至天明而砲聲益顯至晌午而其聲由遠而近由微而顯人皆信奉軍之不利及午後五時聲響始息據參陸處下午一時所得報告長辛店陣地奉方已守不住而扼蘆溝橋長辛店間之高地發砲抵禦又有傳戰地在長辛店迤南之三家店者西城一帶奉軍以摩托車輸送子彈輸送饅首及陸續出城之奉軍絡繹於道事後據個中人言守西路者爲十六師及奉一師之一部昨夜突經掩襲勢將不支今晨更有形似難民者衝至陣前遽行射擊奉軍遂有抛陣地而退却 
 
 

Page 7

 
 
之勢然尙未退至蘆溝橋以北下午奉一師之另一部由豐台開往張景惠亦親往附近指揮遂將直軍擊退收陣而息奉側所傳則謂直軍已向良鄕退却也又或謂奉軍今晨已不支幸二十八師昨夜到京以一部往援乃持至晌午下午又由張景惠接應始未一敗塗地此亦不十分詳悉之戰訊尙綜合政府奉側及外人方面而成也 
　　長辛店距京四十里京中恐慌殆不可言狀上午各通衢城門已有武裝軍士加崗守護東交民巷之外國兵衞市上亦多所發見永定西直西便廣安平則各門皆半關閉但啓半扇以容難民入城王懷慶登西便門樓履行守門職務街市上頓見恐慌現象不過有識者信無論勝負如何城中决無戰事耳但城中奉軍尙有十六師二十八師而此外則有第一師·（蔡成勳舊部）第九師·（陸錦所部）十三師·（王懷慶所部）毅軍·及步軍統領所轄之軍隊在二十八晚鮑貴卿邀一九十三三師之高級官及軍警當局晚餐於私宅與談保衞京城之法而外交部亦商參陸步軍務必維持秩序免爲外人藉口昨晚之一席話决定上述各師及地方軍警不加入戰團而保持中立態度凡有敗兵不使入城外傳有中立保衞團之設卽此事也當夜參陸兩部要人會擬辦法有人主張以中央政府所在地而用中立二字似嫌不妥已故臨時維持治安辦法内容共十條並有令與戰事有關之軍隊退出五十里之擬議今日下午參陸處又開緊急會議軍警當局及一九十三師長官咸列席六時散會將此辦法大約决定並增加一兩條如限制飛機人城之類已呈請邨人頒布而今日下午於滑稽的查辦令以外又有維持京師治安及保護外人生命財産之兩令一般人得此消息以爲治安秩序大略可保稍有安枕之望不過據某當局言治安無問題經費尙無着耳（四月二十九日晚） 
[北京各機關索薪風潮未己]  
　　自直奉兩方發生戰事北京城外之鼙鼓鼕鼕炮聲隆隆已布滿於京人耳鼓之内不料忽有與此種聲調表同情者卽城内各機關索薪團之開會討論聲與拍案打椅等聲是也内務部索薪團原决定於昨日（二十九）大舉向財政部索薪昨日下午一時該部同人齊集待發者七百餘人嗣經大衆討論以時局不靖我輩率衆遊行恐易啓人誤會决定索薪隊暫緩出發遽有衛生司員某某等數人（即前日發起罷工主張最激烈之人）因爲該部長官等重利所誘乘機運動恢復辦公置索薪二字本題於不問並未經大會表决卽强迫該司司員自由開始辦公仍以前日對付長官手段對付大衆當有民治司僉事畢厚因見某等抛棄本題且開會十餘日並未來部門一步除搜括民治司公欵四萬元外無成績之可言殊有負代表責任且違背「索薪」宗旨不如全體解散以保全人格至於以後索薪問題仍由本會繼續進行不可因此中止於是前此解决今日全體到財部索薪一節已成無形取消此外國務院各職員自在頤年堂開三次索薪會議後聞昨日所得之結果已由鍾世銘撥付保商銀行支票七萬元於昨日上午赴院列席閣議時親交付該院會計科收執俾符三日内先發一個月之原議其餘七萬元仍允於一星期内繼續撥付聞該院人員得此接濟態度已趨和綏 
[哈代表抵京後之行動]  
　　哈爾濱市民對於撤銷技術部異常堅决前曾函電交馳分請各大商埠各團體一致力爭復由各團體開會公舉康輯五（商會董事）程萬里·（省議會議員）鄧潔民·（東華中學校長）王立夫·（自治勵行會會長）四人來京向北京各團體國民外交聯合會各界聯合會青年會報界聯合會京師總商會東三省同鄕會奉天同鄕會吉林同鄕會等要人討論進行手續並一致主張非達到撤銷目的不可聞前日已將請願書遞到國務院及外交交通兩部由該兩部總次長分别接見詳談該路情形康君等日内將遍訪都中各新聞記者或在中央公園開茶話會報告請願撤銷技術部宗旨及進行手續請爲贊助昨日康等連接哈爾濱商敎各團體來軍謂連日兩次開市民遊行大會到者四萬餘人民心激昻誓非達到撤銷目的不止其電文如下（一）北京金台旅館哈埠各團體代表鑒今日爲取消技術部撤退東鐵日兵舉行市民遊行大運動會到者四萬餘人民氣激昻秩序整肅至司蒂芬行蹤訪知續告哈爾濱商敎自治團體會叩删（二）北京金台旅館哈埠各團體代表鑒聞司蒂芬在京將於日内來哈昨日晚間開二次市民遊行大會人數三萬餘誓非達到撤銷目的不止乞速分别進行以慰衆望盼覆哈爾濱商敎自治各團體仝叩感 
[京聞拾零]  
　　戰事中社會恐慌之二 
　　此次奉直戰事突然發生京中一般資本莫不異常慌恐各銀行各大商行所有銀錢帳簿及闊人宅中之衣飾箱件皆紛紛運入交民巷各外國銀行寄存每箱一件不論内裝何物値價多寡寄存費每件爲二十五元保險三個月但寄存時間只限上午十點至十二點逾時不候昨日（二十九）爲禮拜六運入交民巷寄存稍遲者皆未得存入箱件堆在路旁自行派人看守者甚多廊房頭條爲珠寳首飾店金店之聚處裝修陳設無不輝煌燦爛爲北京商業上首屈一指昨因戰事發生市面慌恐已將陳設玻璃内之金銀器血及玻璃橱内之珠寳盡行撤去皆易以各種花草爲陳設品重要物件聞俱已寄存東交民巷保險店内皆已空空頓改舊觀東交民巷六國飯店在使館保護界内一般闊人皆視爲世外桃源一有驚訊多搬入該飯店居住前年皖直戰爭時該飯店爲一般闊人住滿至無隙地頃因奉直戰爭又起京中闊人仍想搬至該店居住詎該飯店此次對華人已於昨日（二十九）午刻下逐客令所有華人往住者一個不收聲言只住西人故日昨一般闊人搬箱携眷至該飯店投住者俱被拒絕或折回本宅或另投北京飯店而去 
[俄報不滿北京政府]  
　　因中俄協約延宕 
　　世人新聞社云俄國與蘇維埃俄羅斯及遠東共和國迄今未爲自動的提携坐失外交良機實爲一大失策而俄人方面對我感情邇來漸見冷淡觀於其報紙之論評可見茲譯俄報論文一篇如下不知北京外交當局見之感想何如也北京政府在親日派張作霖之軍隊範圍中於數日前答復蘇俄代表柏考勒氏詆責顔外長談判遲延之公函據稱訂約遲延之責當由蘇俄政府負之云云又謂俄國未得國際間承認其國内現狀亦正紛亂此語不可不加以特别注意顔外長亦自知其誤乎彼忘却蘇俄實際上已被西方各大國承認與他國有同等權利得列席日諾瓦會議與歐洲各國如英吉利意大利挪威瑞士拉維亞等亦已訂有條約凡此諸國對於俄政府實際上業已承認又如近東及中亞諸國若土耳其·若波斯·若阿富汗·均已與俄羅斯訂有條約調整兩國間政治經濟外交上友好關係日諾瓦一會表明俄政府在國際地位上頗有順利而參加該會議之各國原則上已承認蘇俄政府更屬無疑俄國雖經八年之劇烈内爭與飢荒天災仍能維持其政府國内目下已無任何亂事前此舊黨但尼金·柯爾却克·藍格爾等作亂諸聯合國助之然俄人卒能得最後勝利戰勝諸敵俄之農民工人終能救護其國聯合全俄諸小邦如遠東共和國·喬奇亞·土耳其斯坦·保希甘利亞·吉其亞等均由蘇俄予以扶持在日諾瓦會議席上俄代表乃代表歐俄諸聯邦及濱海省者也大連會議雖久停頓然日本政府袒助之麥庫羅夫政府其在海參崴之勢力不久必且傾覆殆無疑義北京政府所指稱之紛亂現狀直自指其本國境内之現狀耳中國内部不融洽致成此破裂之局督軍巡閱使之互爭各省之分裂遂呈政治上及内部分崩之一絕妙畫圖（此種分崩不爲其國内人民所承認）且受外國使團之指揮北京政府退處無權號令不出都門旣無金錢又無兵力實權各方面受軍閥壓迫所謂中央政府直爲各國公使及督軍等掌中玩物北京政府可稱爲一羣行險徼倖者之代表恒以爭奪權利而致内訌不惜破壞國人命脈外交部中人員處此四面楚歌之中孤立畿内耳聞槍砲之聲隆隆不絕已無復絲毫政府資格之存在乃猶能談議他國之現狀紛亂與蘇俄政府之承認問題耶北京外交家之言詞可謂失檢甚矣蘇維埃俄羅斯受西方資本主義之侵迫與東方諸邦天然爲友國與近東及中亞諸邦均有密切友好關係且新造之俄國亦不續行從前帝制時代之政策蘇俄政府並以侵迫任何他國爲戒凡前帝制時代政府向諸小邦如波斯阿富汗等刼取之資財新政府且盡數歸還之蘇俄政府承認人人有自由獨立開發其國内天産之權利許各國以自由競爭根據自决心以謀生存蘇俄所請求於各友邦者祇有勿容許舊黨自衞軍在彼等國内有所結合因其最爲新俄大仇之故此事極關重要蓋舊黨擾亂俄邊邊民頗受其苦也 
　　蘇俄政府雖屢次聲請圖與中國和好然北京政府遷延不决對於兩國有重大關係之許多問題延不談判北京政府受外國使團之操縱事事與中俄兩國友好精神違反北京政府又詆斥蘇俄政府之無誠信駐軍蒙疆彼忘却蘇俄之進兵蒙古乃在庫倫騷亂時期其駐留軍隊於彼處亦由於蒙古革命政府之請求中國庇護在滿洲及中東鐵路區域之自衞軍允許俄舊黨蠭聚沿海省反抗遠東共和國前哈爾濱華官搜查日俄間諜時竟搜及俄國官員寓所内有遠東共和國代表之私宅亦遭檢查北京政府乃曾不懲辦此輩橫暴吏役總之中俄間相互利益甚多兩國接壤之處至長其邊界自土耳其斯坦以達太平洋果能互相提携成立親善關係實屬兩俱有裨中國人民頗信任俄人如熱誠募捐振濟俄災一事足見其救災恤鄰之義舉北京政府則絲毫無與焉北京政府已不能代表其國民不能成立中俄間親善關係去其人民程度遠矣 
[長沙日僑毆傷災民之交涉]  
　　湘省此次旱災情形極爲重大中路各屬荒民之逃省就食者絡繹不絕昨有新化飢民張陳氏率其年僅十一歲之幼子先榜至長沙太平門外日人所設之石井照相館行乞不知何故被該日人石井毆打當卽氣絕經地方商民瞥見大爲不平除將該母子移至該照相館樓上安置外並報由商埠警署一面派員警到塲一面分報警務處交涉署派員到塲查勘復由交涉署知照日領派員會同查勘屬實當日領派員查勘之際帶有一醫生隨行比在張先榜心窩開一銀針已略有氣息因即將其移至日人所設之長沙醫院診治究竟有無性命之憂殊不可必頃聞已由交涉署向日領嚴重交涉日領當經答復謂須俟張先榜能否醫愈再開談判云云現在城外秩序已有多數軍警維持以防意外茲將籌賑會致總部函錄下逕啓者本會於昨日午間聞有飢民張陳氏在太平門外石井照相館乞食遭日本人毆傷命危當即以電話通知鈞部請速飭隊彈壓一面由會派遣編給員蔣炳焱吳士雲前往調查旋據覆稱奉派調查太平門外飢民被毆情形遵即馳赴該處石井照相館前祇見人民擁擠有警隊持槍執總司令大令在此彈壓詳詢該處街鄰及彈壓警士咸稱新化飢民代表張光祐駐瀏陽碼頭船上票内張光時之妻陳氏率十一歲之子先榜在石井照相館求食乃該館主人係日本人石井以陳氏不該至伊門乞食將陳氏棍毆其子見其母被打在外呼號該日本人又遷怒其子盛氣追毆當時撲地旋又以兩手握住其頸向地力擲比即口血湧出昏迷不醒旁觀者代鳴不平共將飢民母子二人扶送該館内現在該小孩氣息奄奄生死莫測日人仍置不理等情職復至附近查訪並到該館内察看所稱一切均尙不虛現時雖有警隊彈壓秩序如常然飢民衆多不速籌解决之法恐釀成意外交涉理合呈報鑒核 
[德州防務之近况]  
　　德州防務關係山東前途至爲重要田督軍爲保境安民計一切軍事布置以德防爲第一要點即吳孚威亦以餘力之所及兼固德防茲又得該處消息自奉直風雲緊急後直軍陸續由德開拔故山東駐德之軍隊亦不甚多現在駐德之軍隊計有中央旅之王團一團第七混成旅之王團兩營（第三營尙駐平原）及其所屬之騎砲兩連均歸德防司令潘旅長子和指揮以之保境安民已綽有餘裕矣又聞自二十七號以後直軍陸續北上然其中以騎兵爲最多除二十六師全部外計有龐子興之全旅騎兵第四團（原屬浙江第四師因南去騎兵不便故留）之在高田十三師之混成團（五十二團）原在大名剿匪附有騎兵兩營均歸劉旅指揮此外則有今晚（三十號）到此之騎兵第八團（原屬第八師）一營聞其高級軍官云今明兩日當先後到齊幷聞耿旅不日亦將來到如其戰事擴大則滄州以北必將有重大之戰事發生據外間傳述馬廠已發生戰爭雖屬不確然亦不無影響蓋因二十九晚直軍二十六師一百零三團之第二營在辛集（青縣之北）之東有一大橋必欲拆斷當地人民以工程太大請求勿斷直軍不允該民等乃要求奉軍南攻遂傷百餘人然於大局無關外間所傳殆以此也現在直軍各隊多在滄州以北故滄州以南甚爲安靖 
[奉直交綏中之駐閩海軍消息]  
　　李厚基親視馬江各艦 
　　奉直戰事緊迫中閩省連日開軍事會議駐上游之王永泉旅長·及駐下游之臧致平師長均已先後抵省列席業紀昨電其中會議情形甚秘惟據軍界人言王臧狀態雖素甚强硬臨事尙可期一致李厚基所注意者爲閩口要塞查海軍軍艦駐馬江者三艘通濟一般正在修理日前因船底栓塞年久失修破裂水從漏處湧入幾至沈没幸由他船救援用抽水機抽至一晝夜工夫水始淨盡此外則有靖安應瑞兩艦其中尤以應瑞爲適用日前接蔣總司令電限三星期内一律開赴上海除通濟修理未竣外本擬卽日啓椗而軍署方面又以海防緊急請蔣總司令暫行留閩應用四月二十三日李督坐水警小火輪到馬江逕登各艦對於各艦砲位噸數特别注意幷不登岸及船政局長聞訊出而招待而李已啓輪上省故外間鮮有知者 
[閩地審廳庭長偵查謝案]  
　　林希實意外被傳 
　　福州謝翔高被刺一案移滬日久未能結束日昨地審廳刑庭長陶嘉春已前赴該案發生地偵查茲據福州通訊云陶氏到閩甚爲秘密外間鮮有知者其偵查内容遂亦無從探得唯聞四月二十七日早晨派閩侯地檢廳法警數人到城内塔巷福州電氣公司城分部票傳林長民之胞弟天民字希實者其票面係書陳國瑞殺人嫌疑犯幷詐欺取財一案林閱之愕然本以不干己却之繼視票頭書有本人如有抗傳卽帶廳候訊等字不去恐反多枝節遂乘車到廳先謁楊子鴻地檢長以楊係所素識事前且必有所聞也適楊往南台羅恒春酬應不得已卽持片對法警云我自信無罪不願在庭受訊請入白陶氏陶見片始知林之職業允之十二時許開始詢問陶問該案中之各人姓名識否林答素不相識又問曾到琯頭否答本公司計劃今辦琯頭電氣公司係出己手前後曾往返數次又問有向該地捐欵否答無此生未嘗做過此事又問曾到上海否答生長江浙全眷住在京津上海爲必由之路來往不知幾十度矣又問上海有相識之人否答所識皆上流社會中人如林仲立李拔可高夢旦等又朋友名倫者否答有卽本公司技師長劉崇倫又問他曾往上海否答他也常川走的又問他到上海幹甚麽答以其職務前往與各洋行接洽且其兄劉崇佑在京故時常往返時陶卽出一電文問此電是他打的否林閱電爲福州電氣公司林希實琯江如無後患請用尊名等字卽答是係某在閩與鄭子新合辦琯頭電燈已就緒電詢劉崇倫以何人名義主任技術者之復電時陶默然無語林乃反詢其何以出此陶答因自己要趕急他往恐閣下不來等語語次甚表示抱歉林告辭陶亦起而敬送嗣陶聞係林長民之弟恐與之交涉卽託楊氏爲之道歉聞此案所以偵查及林氏以該案中人於九年某月某日曾在琯頭捐欵有電到滬劉之致林一電卽在其前後三兩日間且其中有如無後患等字陶以之爲證人故有此舉惟其中有可疑者四點（一）陶事前何不通知該廳之檢察長或檢察官（二）卽不通知而派警傳票該廳何以未與聞（三）該電如無後患等字固屬可疑而請用尊名等字何以未加研究天下晰未有殺人詐財之事用明碼電文彼此互商其應用何人之名義也（四）法院傳人除確定有犯罪嫌疑外而傳不到方出拘票一傳票卽加帶字樣事出非常安能僅以要趕往他處爲原因說者謂該案由刑庭長到閩直接偵查似甚鄭重而乃孟浪若是則該案之率以孟浪從事恐不免也 
[蕪商帮對商會改選之反響]  
　　蕪湖商業協會以總商會違反成案把持會務前日特呈農商部請訓令實業廳轉飭該商會遵章辦理茲錄呈文如下查鈞部訓令安徽實業廳呈蕪湖總商會請以九年四月爲正式改組成立之期至十一年四月法定二年任滿爲改組後職員第一期改選請核復飭選由奉令查蕪湖總商會於五年五月正式改組至七年五月改選均經本部核准有案嗣因發生爭執重議改組至九年四月始行解决中間會務停頓將及一年旣有特别情形所請以九年四月爲正式改組成立之期自可照准惟該會各職員前此已有兩届雖經訴訟中斷仍宜預防爭執本届舉行改選務須全體協議依法選舉不得再起爭端等因捧讀之下一則曰核准有案再則曰依法選舉仰見鈞部對於蕪湖總商會改組改選一以成案法律爲依據惟該會會長湯善福會董陶寳書等把持會務乃其唯一目的欺朦鈞部又其習慣行爲此次藉口九年爭執之事抺煞成案改以九年四月爲正式改組成立之期謂爲把持會務不啻業已自承倘非希圖繼續充當會長會董則成案本爲五年五月改組得以改爲九年四月其爲避免連任問題司馬之心路人皆見殊不知自九年爭執以來蕪湖布商綢緞已另組實益社不加入該總會滿江木業亦已全體與該會脫離油糖雜貨紙張各業亦經另組團體與該會儼然對待蕪湖商人不信任該會長會董等已可槪見倘仍繼續由湯陶等充當會長會董勢必演成蕪湖商會爲湯陶等個人之商會而後已此次幸蒙鈞部飭令依法改選旣五年五月爲該會正式改組已有成案則自五年改組後業經兩届充當會長會董者本屆改選當然在摒除之列現該會定於本月八日改選會董湯陶等仍繼續運動當選甚力商人情面攸關湯陶等自可如探囊取物惟商會法與成案具在豈容違反理合備文呈請鈞部鑒核伏乞訓令實業廳轉令該會此次該會改選凡已兩屆充當會長會董者此次不得繼續連任以免朦混 
[日當局否認奉軍假道說]  
　　奉天軍隊擬假道日本各租借地入青島之風說在距今一星期前喧傳甚熾田中玉有日通電亦曾提及茲聞駐寗日本領事深澤氏曾以此事電詢彼國外務省内田大臣旋得復電略謂凡參加中國内爭之軍隊不問其屬於奉直何方倘任其通過我租借地則與我國不干涉中國内政之根本方針自相違反故我國方面無論如何之場合斷斷乎不許或有背馳此項方針之事跡此殆無須過詳解說爲也等語深澤氏當以此電函達江寗温交涉員並謂外間謠諑往往出於好事者之宣傳手段而本國之關係竟被供爲犧牲不免誣枉應請代剖謬言以免發生誤會國際幸甚云云溫交涉員當爲轉陳蘇省當局並以非公式之通告代爲宣布矣 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[福州小學罷課風潮仍未了]  
　　福州小學罷課風潮自經省縣兩敎育會出任調停後官廳所允之條件（一）敎員一律增加五成（二）校長薪俸分等增加（三）私立學校以補助費與薪俸比較照其少者增加五成（四）自電燈月捐成立日支付（五）由縣再籌三百元合併先支四成餘六百元左右俟敎育廳長到閩銷假時再議省會小學敎職聯合會認爲不滿意其根本問題以電氣公司是否允捐二千元之欵及官廳雖已公布如不承認有何執行方法尙不可知二十八日不特調人告退即該會派與調人接洽之代表亦有告退之說嗣官廳又促省立小學校長出而調停校長加薪一節作爲懸案敎員一律照辦唯該會以所差僅數百元且電氣公司認捐之如何執行係官廳之事該會不願與聞對於上列辦法認爲官廳無誠意維持小學敎育除已函中等以上學校敎職員聯合會認爲必要時請取一致態度以爲援助外擬不日先開學童父兄談話歷述罷課後之經過情形俾易諒解届時如無結果幷將開公民大會以爲對待云 
[成都兵禍危機之續聞]  
　　人心已稍安定 
　　成都所駐劉成勳楊森兩軍因意見衝突互放步哨經各紳商出而勸告雙方乃始撤罷近日人民心理稍安昨省議會又開會議提出質問其致總司令劉湘電云查省垣近日人心驚惶咸以駐城各軍連夜安放步哨甚至掘有戰壕以致米價則飛騰增漲住戶或畏避遷移道路紛傳眞若戰禍卽在眉睫本會於本月十九日開茶話會討論僉謂省城迭遭戰禍元氣未復何堪重罹兵災而貴總司令旣總攬軍政即有擔負全省治安之責若對於駐省各軍不能妥爲調處致生意外俾吾省首都再作戰塲則其罪將更浮於羅戴蓋昔猶有主客軍之說今復借何辭以自解耶現在全城人民已屬驚弓之鳥旣見有此種情形焉能不爲之危懼本會爲代表民意機關情難緘默亟應函請貴總司令妥籌辦法用弭戰禍使人民生命財産得所保全等語經衆贊同特此電請查照幷希尅日見覆又致成都劉衛戌司令賴邊防司令曁九師　旅長函云查省垣近日人心驚惶咸以駐城各軍連夜安放步哨甚至掘有戰壕以致米價則飛騰增漲住戶或畏避遷移道路紛傳眞若戰禍即在眉睫本會於本月十九日開茶話會討論列席議員僉謂貴軍衛戌區域駐在此地當然負有維持地方治安之責豈容使人心惶惶至於此極雖此中眞相本會無從懸揣但街談巷議斷非無因茲爲省城秩序計應函知各軍若無備戰情事應請會銜出示明白曉諭用釋羣疑倘或果有爭端尤應互相諒解愼勿輕啓載衅萬一發生意外衝突則無論誰爲戎首誰爲自衛糜爛地方之罪皆不能辭此應由各軍長官負責等語經衆贊同除分函外相應函請查照幷希見復 
　　昨二十日劉禹九軍長函約向政務廳長曾財政廳長曾造幣廠長王警察廳長及各紳耆商會諸君並成華兩縣知事赴新街公館談話到者約二十餘人劉軍長向衆宣言略謂所有連日省城之謠言及誤會均於昨日（十九）同　旅長在公園内解釋明白諸公當已深知茲不再叙惟現在各處災象將成殊可憂慮而我衛戌區内生活程度日益增高推原其故實以當一百之大銅元充滿市面我（軍長自稱）间電總節請求停鑄總節亦允然因事實上之障碍仍未實行蓋鑄造大銅元則可以餘利以資周轉而鑄造小銅元則不能不有所犧牲劉言至此來賓多謂大銅元之害已不可勝言斷不能因大銅元能獲餘利而鼓鑄因小銅元不能得餘利而停鑄且犧牲多數人以謀局部之利亦非計之得者仍請停鑄幷希望多鑄小銅元以便市面生活困難或可略减劉又言鎔化制錢一事我始終禁止凡我力量所能達的地方無不嚴厲進行以後如查獲販賣制錢之人卽予就地正法幷將私販之錢充公尙有造幣廠添鑄半元之事或謂我所主張而加以非難究竟諸公曾否研究此項半元之利弊乎來賓答言半元之在市上不特無害而且有利反對者係對成色而言非對根本而言也果能恢復從前成色斷無不能通行之理劉最後乃言以上各端如諸君認爲可行我即電請總節積極辦理此種意思本發表甚早因恐誤會而緩辦今誤會旣釋正宜趕於此時進行言畢來賓均極滿意遂盡歡而散 
[皖省選舉舞弊一斑]  
　　旅東皖人呈公府文 
　　國聞通信社北京通信云旅京皖同鄕會昨上公府一呈詳述安徽省議會選舉舞弊情形已奉批交院茲錄原文於次以爲留心選政者作一借鏡焉敬略者竊安徽第三屆省議會選舉訟訴僞造選册金錢賄買違法舞弊各情形迭經法庭受理並呈府院部請予維持法律順從民意曾由院部電令依法辦理各在案緣安徽此次選潮之發動實由第二屆省議會勾結軍閥殺死學生姜高琦所激動三届選舉時仍由二届議員支配各縣選訴紛起人民懲前毖後誓不承認非法當選人等又假借武力爲後盾迫脅召集羣情憤激幾釀事端幸院部電令依法解决民氣稍平法庭乃得行其職權依法宣判現計（一）舒城縣（二）桐城縣（三）無爲縣（四）旌德縣（五）六安縣至於早經判决之宿松縣及其他正在審判中卽可宣判者尙有十餘縣之多均係選舉訴訟並非當選訴訟以本届僞造之選册浮濫選民之人數計有三百八十萬三千餘人以議員名一百八人支配每當選人須有三萬五千餘票判决初選無效之各區計當選者有四十七人其取得當選資格均按三萬五千餘票計算則其支配人數已屬根本錯誤牽動全額事實甚爲明顯若僅就被判决無效各區改選則同一資格而取得資格之根本計算不同不特失現在法理之平且開未來作僞之漸糾紛永結解决更難况此事搆成殊非單純民事可比應請仍由法律公允之裁判俾司法保其尊嚴立法堅其信用行政長官不能有所偏袒人民積憤亦可藉以弭平否則愈治愈棼皖難正未有已也（一）舒城縣選訴判决無效事實（摘抄判决書）一選册僞造人數已經查出三萬八千名以上餘尙在調查中二選册僞造該縣初選監督僅憑第二届選民册總數六萬有零外增加三萬餘名經省會核減剔去一萬一千六百三十名旋又報補四千八百三十七名其中有死亡者有未成年者有一人兩名者並有一名兼報者就原册比數年歲不符者有三萬八千零五十八名而度册又少一萬八千五百零九名每名册後面增加頁數紙色參差不齊又該縣直接稅總計年約十萬元本届選民二元以上之直接稅已有十五萬元二元以下之直接稅復有數萬元超過定額一倍又十年五月十七日該縣公民請派調查員該監督批示初選調查已竣母庸另給照會三名册未經依法公布十年七月十五日爲投票期該初選監督於投票前四日始行宣布四躉寫躉投各區畫到簿共計七十二本人數八萬三千三百九十名每册有劃十字或劃到字者皆係一人筆跡當選人之票字體多係一人筆跡經選民葉昌禮等起訴經高等廳指定桐城縣公署受理審訊確實於十一年二月六日判决初選無效（二）桐城縣選訴判决無效事實（摘抄判决書）一選册僞造該縣初選監督於九年十二月四日始行照會各紳督飭各區調查員按照上届選民總數趕造省議會選舉人名册次日卽電呈總監督謂本届選民總數有十六萬七千零五十二名總監督駁斥於十年一月巧日復電呈僅上届人數增加十成之三成九又於一月二十一日電呈核定總數十四萬九千九百八十四人復經總監督嚴駁又電呈將資格較淺之選民減去八千六百三十一名完全眞確之選民十四萬一千三百五十三名隨又電稱選民不認删減總數仍爲十四萬九千九百八十四名又選民册係移用衆院選册内有暫繕若干名加繕若干名續加繕若干名種種字樣二名册未經公布三躉寫躉投檢閱票匭當選人之票一連數十張或數百張簽到簿一頁或數頁均係出一人手筆且投票簿簽字者祗有十二萬四千零二十六名而票數共有十四萬七千五百二十二張經選民葉芬等起訴由高等廳指定懷寗地方審判廳受理審訊確實於十一年二月一日判决初選無效 
[南京快信]  
　　齊督派副官聶金魁皖張文生派副官金炳華會同赴徐調查安武軍尹統領有無招募土匪情事 
　　邳縣紀家集又有匪警齊督昨電陳鎭守使迅派得力軍隊馳往撲剿 
　　運河工程局長馬士杰江北水利局長王寳槐昨均來省謁齊王兩長報告籌辦工振情形 
　　財廳昨委夏啓瑞充會辦武丹絲繭稅捐委員省署前委葉元弼赴宜興查看陶業工廠試驗所開辦情形昨回省銷差 
　　東南大學推舉齊督爲名譽校董 
　　昨有汽車夫鍾全生開五十四號汽車行經成賢街將推米車夫周某碾斃當由崗警將鍾拘解地檢廳訊辦 
[杭州快信]  
　　杭縣公署定六月一日啓徴上忙連日漏夜趕造串册異常忙碌上届停徴後之各員薪費槪行扣發以示撙範（計仁邑七櫃錢邑五櫃）現各徴收主任仍要求照常給放 
　　今日爲舊曆立夏節下城各機料坊照章停工一天本年受戰事影響輟業者已十八九現各織廠又藉歇候新絲爲名擬即停織絲綢業前途頗悲觀 
　　省公署守衛向駐有保安第二隊現因不敷分配添調第一隊（向駐舊水師前）移駐佑聖觀就近策應 
　　長興煤礦公司建築運煤軌道圈購民地由縣議定給價現各地民復發生異議已令縣切實維持 
　　寗波總商會銀行公會敎育會組織贖路會昨有函到杭查取章程即日開會籌備實行 
　　嚴屬壽昌發生牛疫倒斃極夥際此春耕妨碍農業該縣陳知事昨電呈到省已由陸軍獸醫院設法救濟 
地方通信 
[松江]  
　　戰事影響商業松江織襪廠爲工藝上最發達事業長江各口岸上自宜昌下至鎭江均有松江長統襪及女子尖頭襪批發商人之投資經營者依最近調查統計大小廠號不下一百餘家詎正在出貨暢銷之際適値奉直戰爭上海代運行號已有來電止裝是於各廠營業前途不免受有影響又楓涇繭行二十家因繭商恐受戰事影響不敢冒險收買尙未完全租去查松江蠶業正在發展統計每年繭價收入不下九十萬元今繭行旣屬減少收價恐被抑勒不可謂非重大損害也 
　　省廳之催欵忙松江各公署局所迭奉省電催解稅欵急如星火茲將所催欵目摘要錄左（一）縣署經徴之十年度漕糧特稅限解六萬元（二）續騐契紙收入（三）派委勸借十一年度冬漕閔由縣署擬邀紳富勸借（四）松金青官産事務所處分漲蕩繳價亦由省處電催彙繳且謂於五月起已奉流抵本省軍政費用云 
　　催繳市鄕附稅勸學所長張彬士君昨呈縣署文云職所經管各市鄕敎育經費除附稅由鈞署發給外其原有之市鄕學産租息與雜項捐稅等列人預算各欵向例歸各該市鄕學董收繳濟用現届十年度將次終了所有各市鄕應繳租稅並以前欠繳各欵呈請令行各學董繳納云云業由縣署指令照准矣 
[奉賢]  
　　縣敎育會之臨時會奉賢縣敎育會於五月一日開評議臨時會出席十二人由刁也白會長主席議决續募籌賑再行通知各校現將已募之欵彙集解縣組織暑期國民校長聯合研究會已將章程呈縣准予施行其細則訂再行備案經費在縣費項下開支會期定一星期共十餘件散會已四點並悉刁也白君約同陳曉初王景沂等自費考察魯省敎育順道往孔林泰山游歷聞不日出發云 
[崑山]  
　　各團童子軍會操記崑山縣童子軍共五團隊員百人前已會操二次成績尙佳茲屆江蘇敎育廳特派視察員顧君拯來來崑考驗爰定本月一日下午一時假馬鞍山前公共體育塲爲會操場所其表演節目如下（一）音樂（二）英文旗語（三）打旗（四）步伐（五）紐結（六）操法（七）炊事（八）願詞規律競爭（九）扎營（十）英文字母旗語（十一）默誦願詞規律（十二）走步（十三）柔軟操（十四）方位（十五）遊技（十六）中國旗語（十七）默願詞規律（十）野戰救護（十九）遊技（二十）救護（二十一）消防（二十二）遊技是日男女來賓參觀者數百人二時許天忽雨各童子軍冒雨操演精神奮發絕無疏懈之狀操畢由聯合會每團奬以刀一斧一而散視察員顧君見之頗爲欣慰云 
[蘇州]  
　　起碼米平價出售蘇垣自交春以來米價逐漸增漲銅元充斥現已兌至一千七百餘文貧苦小民度日維艱前經在籍省議員宋績臣等函請吳縣公署邀集士紳會議辦理平糶以惠貧民即經郭知事於四月六日在署邀集各紳董等開會議决先由商會勸令各米商平價出售不得囤積居奇一面由豐備義倉董會同三邑義倉籌備進行在案嗣經市民公社聯合會據城南公社提議請於城區先行開辦平糶函請縣署核示又經郭知事轉函該兩倉董迅予議復核辦茲聞商會自經通告各米商平價後刻已據米業代表函稱議定以起碼米按照成本減價出售然貧民均以銅元糶米今錢價日賤暗中須漲二三分若不將銅元嚴禁入口則各物勢難見賤等情致會後即經廳會長轉函縣署備案給示曉諭並請於車站輪埠等處派警嚴密查禁銅元入口矣 
　　學生會之國恥紀念培養學生會以國恥紀念日期又届特於日昨召集臨時會議當議决於國恥日舉行大會先期函請各界届期指導並遍發入座券共策進行 
　　上告案卷因法院停公退回江蘇高等審判廳日前將不服本廳判决上告大理院各案卷宗郵寄北京核辦茲悉前昨兩日所寄各件均由郵局退回其退回原因聞係大理院因欠薪風潮實行停止辦公故無法投遞云 
　　巡船駐防官瀆里蘇常鎭守使朱申甫近因時局不靖防範自應嚴密而婁門外官瀆里爲車輛出入要道故於昨日令飭吳縣知事轉令偵緝隊隊長潘國俊撥派巡船一艘排長一名隊士一排駐紥該處對於車站輪埠嚴密偵查以資防範 
[無錫]  
　　水鑪業漲價無錫銅元日見充斥現洋價已自一千六百十九文漲至一千七百十二文矣尙有續漲之勢因此各業生意之以錢碼計算者受虧不堪全城各老虎灶以收入全是錢碼而所進礱糠統歸洋數暗中虧耗實鉅爰特公司集議議决本月初一日起每杓改售錢三文以維血本 
[常州]  
　　豐西鄕之刦案豐西鄕東頭村王書麟家前晚忽遭盜刦盜匪鳴槍示威後即破門而入書麟猝聞槍聲知有盜來卽匿入柴中妻則擁被而臥盜匪均未加害祇將家中衣服首飾一擄而空共計損失三四百元書麟以盜案報縣後每難破獲徒增用費故未來城報案云 
　　五中童校長辭職省立第五中學校學生昨日（五日）與蘇州第二中學學生賽球各學生咸欲參觀要求暫停上課童校長未允所請迨鳴鈴上課各學生紛往操塲觀球童校長深滋不悅乃乘上午十時車赴寗暫謁敎育廳長面請辭職各敎員以校長赴寗亦暫停上課俟童回校再定辦法惟各學生得童校長辭職消息已推舉代表請各敎員照舊授課云 
　　戚墅堰籌設電燈廠戚墅堰爲武進城東巨鎭該處商人劉君籌設電燈廠已歷有時廠屋於前日工竣惟上海機件尙未運到其營業範圍日間碾米夜間燃燈裝置燈戶除本鎭各店戶外東橫林報裝者亦頗踴躍自戚鎭至東橫林之電桿業經植齊俟機件運到即可開火大約須俟春繭上市云 
[鎭江]  
　　江北米船被搶江北高郵縣屬湖西一帶去歲洪水爲災旣重且廣現在米價騰貴小民粒食維艱聞日前有由寳應裝載米船二隻經過湖西二集地方揚帆南下忽被二集貧民攔刦一空據云損失之數約在二百石左右 
　　城内發生搶米案鎭江近日百物昻貴小民度活爲難當地官紳已定於本月八日在城外開辦平糶詎五日晚九時許竟有男女貧民數十人擁至城内五條街童永源米號搶米當經報告警區派警　往彈壓始行分散該號事後報區謂共被搶去白米十一擔云 
　　機瓦工潮續聞鎭江城内機工四日發生風潮後五日清晨該機工等復在范公橋聚衆預備有所舉動當由師部軍隊警局保安隊及該管警區長官前往彈壓並用好言安撫謂本月八日即將實行開辦平糶切不可再生事端云云該機工等聞言即公舉蔣某爲代表接洽一切餘各分散十九師楊師長並已出示曉諭略謂機工聚集數千人在商號硬索殊非高尙工人所爲恐有人從中煽惑本師長連日在商會與縣局兩長及各業董會議已决定於八日開辦平糶如工人再有此種舉動當按律重懲絕不寛宥云云又鎭地瓦木工要求增加工價一事現工頭方面已可同意大約亦將和平解决云 
　　洋浮橋工竣通行鎭江西城外洋浮橋因年久失修行人不便僑鎭甬商朱中孚李臯宇等特集捐一千七八百元雇工頭唐興記承修以利交通現已工竣六日已可通行矣 
　　鎭句馬路已興工鎭江華洋義振分會所築之鎭江至句容馬路業將路線勘定係由北五省會館起經七里殿·喬家門·回龍庵·坌龍崗·石頭崗·新店·觀音庵·石馬廟·黄橋庵·大牌岡·小牌岡·韋岡·石灰窰·至句容縣界現已興工建築丹徒縣張知事除出示曉諭外並訓令高資鄕董事羅德輝會同義振會將經過該鄕路線妥爲勘定照料興工母任滋事阻撓俾利進行 
[揚州]  
　　電請飭商運鹽大通榷運局長錢文選昨電兩淮丁運使以三河缺銷乞速飭商趕運以濟銷市 
　　主廢給鹽積習十二圩鹽運工人逐日工作之資定章給錢嗣以他種關係以鹽代價相沿已久迄未更改現揚州稽核造報所查此項辦法終有未善之處主張根據定章給價廢除給鹽積習諭飭各商核議具復以便實行各商多數主張以改革之權在該所給價給鹽之事係屬屯船戶圍範聽憑該所主裁云 
　　廳委息借冬漕財政嚴廳長近委專員池漢明來揚守提息借冬漕一萬元抵撥軍費之用故王知事已向銀行錢莊方面挪借矣 
　　拐賣幼女之控究鄕民王汝寳串同龔萬朝及地保王坤等拐賣王壽祥之幼女經王查悉前情具情警所控究云 
[南通]  
　　土布市况疲滯通城本機土布近因時局影響去路銳減營口早已停運鎭揚寗淮等埠銷數甚微價格頗爲疲弱茲錄近市如下（京莊）和莊八十元秃尖七一元老尖六五元門尖五九元（縣莊）門莊一元六角老尖一元八角秃尖二元一角飛尖二元三角雙提五角二分加長雙提七角和土七角二分 
　　整頓水利近訊縣水利會鑒於去歲大水爲災弊在宣洩失靈爰就各區規畫涵閘曁疏浚河道藉資補救所有東境包塲六甲呂四等處之橫河李灶河六甲河二十九總閘河及豎河均應均春晴農隙期内興工關濬業經張會長咨縣辦理並分函各董事查照矣 
　　大賚股東會紀四日下午四時大賚鹽墾公司舉行第五次股東大會先由張總理報告經過事實及受災情形次由監察報告帳略負債計約六十萬元繼公推章靜軒主席公决事項（一）報領部照尅期分發各股東收執（二）急債四十餘萬亟待清償卽將紅田出售並追繳懸欵俾資挹注現暫以股東已分熟田三之一爲擔保品（三）新淤地退股（四）照公司條例改章由新産出之董事清理帳欵報告股東如遇必要時應召集臨時股東會議次依法改選江知源等七人當選爲董事江幹卿等二人當選爲監察末由章主席說明董事之任務並公訂月薪數目散會時已鐘鳴八下矣 
[南京]  
　　催撥運河工費段書雲等致運河督會辦電云南通張督辦海安韓會辦鑒財廳善後工費尙欠四十萬元又代墊春修及局用五萬五千元歷經磋議或指撥之欵不能應付或另籌之項緩不濟急省庫如洗挪借兩窮本局畝捐貨釐除本年商界浚河支用外已墊工程各欵達二十六萬元現在各項工程盡力剔緩仍非三十萬元不克蕆事時期孔迫戰信頻傳墊無可墊借無可借省欵無法籌交停工卽在指顧情迫勢急謹合電奉聞乞示方針無任翹企回電寄局書雲以霖士杰鼎康叩支 
[徐州]  
　　振務所添設粥廠銅山賑務處現以南關粥廠共發粥牌一千一百號尙不普及遂同江蘇賑務處喬君商同東關城内兩處紳商續辦粥廠兩處擬發粥牌二千五百號以便災民刻已着手辦理不日即可施放矣 
　　敎育費不敷甚鉅銅山縣敎育費十年度因受水災影響竟不敷九千餘元刻已由勸學所呈請縣署從速救濟矣 
[嘉興]  
　　縣會尙未開議嘉興縣議會因議長問題雙方各趨極端以致開議無期現經人出爲調解各派議員已多解諒日前曾開一度茶話會再行定期互選正副議長及參事大約開議期間須在蠶罷後矣 
　　漁戶命案之和解桐鄕屠甸鎭西紥綱兜地方向有蔣姓設籪捕魚日前有湖廣船在該籪附近捕魚致將籪簾撞破蔣某與之理論雙方正在爭執間不虞湖廣船婦人忽然失足落河致遭淹斃當經報官相驗並將蔣某拘押現此案已經人調妥令蔣出喪葬費一百六十元雙方業已允准矣 
雜評一 
[潰兵（默）]  
　　戰爭之後所最可慮者爲潰兵初潰之時奔竄無定小則擾害地方大則危及外人此其可慮在目前者也旣潰之後散伏各地小則增加土匪之禍大則釀成流宼之局此其可慮在將來者也故今日處置潰兵爲戰後之第一要義不能僅以收容繳械了事也 
　　西人論此次奉直戰事爲天然之裁兵機會然裁兵亦非僅解除武裝給資遣散而已必防其留爲民害而爲之謀所以生活之途今若藉潰爲裁亦不能任其竄散爲畢事尤當力防其爲害於民使獲一線自生之路吾故謂處置潰兵爲着手裁兵之初步而處置潰兵之得當與否即可卜將來裁兵成續之如何也 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[歸客述津門現象安靜]  
　　國聞通信社云昨有客自天津由海道來滬據其所述奉直戰爭聲中天津方面之社會現象尙屬安寗華界治安由警察廳長楊以德維持自宣布戒嚴日起下午九時以後交通完全斷絕至雙方軍隊則因未宣戰前領事方面已與曹張約定津埠附近不得駐軍故宣戰後附近津門三十里内並未見有何方軍隊踪跡學校方面在戰前一星期大都停課中學亦然僅南開大學一所在戰爭聲中尙照常開課惟學生因家長欲保護安寗起見多不令入校商市十分清淡銀根甚緊居民凡富貴及小康之家慨遷居租界各旅館皆有人滿之患此種情形爲戰爭期内普遍之現象幸津埠在未戰前糧食十分充實故社會秩序得不致有特列紊亂之象云云 
[王正廷昨晨抵滬]  
　　接防膠濟路之現狀一斑 
　　國聞通信社云督辦魯案善後事宜王正廷於上月六日由京赴濟南設置公署辦理膠濟鐵路接防事宜按照中日協定將該路劃分三段接防日本憲兵亦分三期撤退所有每段日本撤退之隊即由王督同所屬警察處長景林分配路警逐段接防現在該路日兵已完全撤退中國巡警已由濟南至青島女姑口布置整齊此項巡警係由京師警察廳挑選精壯加以訓練調撥充之深明路警法規精神極其振作前有自青島歸者稱在膠濟路中途遇大雨淋漓而各站路警對雨挺立巍巍不動具見該警等服務之勤卽在日本僑民沿居膠濟路一帶者亦稱中國巡警實比日本憲兵爲佳嘖嘖稱道不置王以該路接防伊始地方匪患已深萬一保護不周難免貽人口實爰於北京調來巡警之外又向山東省會警察廳調撥巡警二百名並寄設敎練所出示招募警察訂於本月十日開敎練所調魯省警兵均須送所敎練兩個月後分段補充期盡保護該路之完全責任軍械則由京津裝福建丸轉大連運至青島計有槍枝子彈及附屬皮件一大批已於四日由青島押運員裝載膠濟路運至濟南督辦公署點交此外並請上海海軍蔣總司令調遣永平永翺兩戰艦開赴青島海面藉助海防已於上月念二日抵青島外海王督辦當派專員詣該兩艦表示歡迎並犒賞艦員兵士等加意巡防母得疏忽現在王氏對於接防一切事務旣已布置齊全濟南公署亦組織就緒計尙未滿一月也正値中日委員會同開始談判之時適接外交部一日電催即入京王以津浦鐵路由濟至津因被軍隊拆斷尙未通行且因連日奉直戰爭正烈而中日委員會之組織又刻不容緩先本擬由青島繞至大連海道入京嗣接上海籌贖膠濟鐵路委員會余日章沈恩孚等疊電邀請王氏返滬親蒞國民集欵贖路開始大會王氏遂於四號晚間由濟專車返寗改乘前晚十一時快車昨晨抵滬同行者有山東田督軍秘書徐東藩魯案公署秘書包世傑盧春芳楊自容總務處副主任陳一麟及路務處韋頌冠沈棨亮等八九人聞到滬祇能勾留兩三日即乘輪赴天津入京云云 
[國是會議今日行開會式]  
　　有馬湘伯先生演說 
　　中華民國八團體國是會議定今日舉行開會式聞各省區代表到已不少昨午在寗波同鄕會聚餐今晨十時在總商會舉行開會式並請馬湘伯先生演說其秩序單如下（一）振鈴開會（奏樂）（二）各省區代表入席（三）招待員肅來賓入席（四）全體向國旗行三鞠躬禮（奏樂）（五）籌備主任報告（六）推舉臨時主席（七）主席致開會詞（八）來賓演說（九）代表演說（十）主席答詞（十一）選舉正副主席（十二）宣告散會（奏樂）（十三）撮影（十四）茶叙茲將預擬之開會詞附後共和國之精神國家大計在國民自决我國自國會解散國民久無監督政府之機關全國人民無從得適當之結合以表示眞實之民意坐聽軍人專橫財政紊亂此我國民自放棄其天職以致水深火熱幾於萬方一槪夫復何言自去年全國商會聯合會全國敎育會聯合會開聯席會議於上海有對内對外之宣言全國民意始有一部分之表示開會之前發起國是會議期合全國有力團體解决國家之根本問題數月以來獲各省區及海外僑埠之贊成先後到會諸君子之同心協力議定中華民國八團體國是會議組織大綱業已布告全國遐邇周知乃者南北之意見未融奉直之戰爭又起我與會同志幸獲聚處於安全之區域從容討論於一堂苟一念戰地同胞之斷腔絕脛前此被兵各省之室家板蕩苟非草木能母痛心試問南北之意見果我國民曾有之意見乎奉直之戰爭果我國民之願見戰爭乎我國民無私好無私惡全國一致擁護共和凡尊重我民意者皆我民之助拂逆我民意者皆我民之敵我八團體會議惟有本良心之主張取公開之態度不爲一黨一派所利用不參一絲一毫之成見以純潔之胸襟促昏迷之覺悟其有醉心金錢犧牲團體托公論之美名弋箇人之私利者非惟不齒於人類幷殄絕其子孫謹宣言於全國國民之前惟公鑒之 
　　昨日之聚餐會八團體國是會議各省區代表昨日午正在寗波同鄕會聚餐各代表之到會者廣東林大魁北京邱醒旦四川都懷堯溫少鶴胡懋昭山東劉鳳喈喬麗泉福建吳弦湖南何積煌湖北陳問鼐陜西張季鸞江西龍欽海浙江何企岳江蘇黄任之徐廻瀾黄立楊春綠沈信卿李昌張仲仁趙晋卿等二十餘人由幹事孫籌成鄭翰生高臥生三人招待另請明日之招待員孫少安王守仁趙廉存沈肅文潘競民沈湘之匡子儀許燮升諸人亦蒞會三時散會 
　　濟南總商會改推代表八團體國是會議昨接山東濟南總商會來函改推國是代表其原函云中華民國八團體國是會議事務所鑒前准東代電祗悉决定本月七日（卽國恥紀念日）開正式國是會議敝會前推之代表石紹先唐禮南二君本應依期蒞會共决國是只以目前地方多事會務忙迫不克分身茲經敝會議定另行委託駐滬瑞蚨祥經理魏星文先生爲敝會代表一切除電委外合亟電達祈卽接洽是盼山東濟南總商會眞 
[海軍愼重長江防務]  
　　自奉直開戰後海軍第二艦隊所轄各艦與直軍取一致行動曾由第二艦隊司令杜錫珪派出各艦駛往秦皇島渤海灣大沽等處分别駐泊遇必要時參加直軍戰鬥以阻奉軍歸路等情曾誌本報茲聞杜司令因外間傳說奉張與粤孫携手粤省海軍艦有進窺長江之風說軍事消息瞬息萬變在戰事時此種動作不爲無因前已抽派江犀江鯤湖鶚湖鷹四軍艦分駐武昌漢口以防粤艦繞道贛邊侵防鄂中爲奉軍之援引故杜司令已通電本隊所轄各軍艦於防禦線内加意巡察外並擬於日内乘楚泰旂艦親歷各防線視察以便布置一切云 
[楚有靖安二艦奉令出洋巡防]  
　　現泊浦江之海軍楚有靖安二艦奉總司令部令飭預備出洋巡防各處要塞該二艦長遵即配裝煤斤軍械預備放洋 
[吳佩孚在滬購辦軍需]  
　　德泰公司前承接兩湖巡閱使署訂購麵粉及軍用馬料麩皮等前日裝去麵粉一萬包昨日又由招商局之江裕輪裝去麵粉一萬包及麩皮四千包運至漢口轉裝至前敵分發各營需用云 
[反對段山築壩近訊]  
　　國聞通信社云段山築壩江北居民反對之聲不絕於耳茲本埠如臯旅滬同鄕會又接如臯旅寗同鄕會報告略謂本會於前日午後二時假東南大學内梅庵開全體大會推馬小波主席當議决三種辦法（一）向省公署請願（二）通電張嗇老請其主張公道勿被沙棍利用（五）督促家鄕各法團聯合向高級法庭提起訴訟並謂羣情憤激誓死力爭云云 
[浚浦局發起技術委員會問題]  
　　勞稅務司之臨别辭 
　　浚浦總局前於三百零二次舉行常會卽爲前海關稅務司勞達爾最後一次之列席各局長曁海工程師洋秘書等先後蒞會當由勞稅務司宣言鄙人行將解職回國矣此後聚首之期尙無凖確之希望然鄙人有不能已於言者卽上年本局海工程師所發起之技術委員會一事該委員會之報告鄙人尋繹之餘正如雞卵之盡可供食無絲毫毛骨之雜於其中若從根本解决積極進行則上海之成爲一等商港不數年間卽可成爲事實鄙人行矣尙望諸君子努力前進幸勿因潮流之略有波折遽爾灰心此鄙人臨别之際而不能不惓惓於懷也云云幷聞該局對於港口改良手續已準備齊全矣 
[航務雜報]  
　　德國亨美輪船公司派船行中德班之輪船暫定四艘除哈維綸號一艘業經返德外第二輪之麥司推綸號明日亦可由滬還亨堡尙有兩艘一曰愛姆綸號Ｅmland一名梨音倫號Ｒheinland均爲戰後新建之摩托船其運量悉有一萬噸艙位僅頭等一種現愛姆綸號等亦將陸續來華行駛矣 
　　近數日來南洋班輪出口本埠現洋大條等之運出者甚少據銀號中人云一因條銀進口缺乏英國已久無裝來一因港粤市面停頓粤商等之購銀者亦少之故昨太古之四川輪赴港僅運去鈔票一箱聞爲五萬元云 
　　昌興公司之坎拿大皇后號新輪現由温哥武發來電報第一班現已開發本月十八日即可到滬此輪經過東洋時較他船須多灣長崎一埠因其速率快故兩星期仍可由温抵滬其由港還滬之第一次出口還坎期係在六月三號云 
　　大來洋行向美航部所購入之官府號現派在太平洋中行駛近據來電報稱六月十三日可由溫哥武到申至於天國號則派在紐約班内茲亦有電至滬在本月二十八日定可進口云 
[蘇縣聯會對於自治之主張]  
　　江蘇縣議員聯合會繼續開會以來已逾半月已由各幹事公函省議會請願恢復並通函省敎育會省農會上海南京總商會及六十縣敎育會農會商會公欵公産處等協力進行先後接到贊成函計數十件茲該會又致函江蘇全省耆碩張季直·王勝之·王丹揆·張仲仁·曾孟樸·沙健菴·姚子讓·沈信卿·黄任之·李平書·段少滄·韓紫石·徐果人·錢强齋·袁觀瀾等二十餘人請其主持公道茲將函稿錄左敬啓者慨自地方自治遭袁政府非法停辦民氣消沉於今九載人民之渴望曰治也如大旱之望雲霓赤子之慕父母深恐自治一日不回復卽一日不能發展自治之事業與精神我同人代表民意曾於民國五年組合縣議員聯合會赴京赴省請願回復卒以政變環生未獲效果今幸奉大總統尅期恢復各縣自治予人民以一線光明應如何急起奮勉協圖進行但攷新自治制未經國會通過僅産生於地方行政會議所議决其中官治太重民治太輕先經大總統認爲不完備並未增訂修改我江蘇省議會電部否認撤回代表是蘇省之對於現行實制無民意公認之理由况國會省會同遭非法解散均已先後回復而縣自治祗有停辦命令無解散明文尋繹解散與停辦字義又大有區别豈解散者尙可回復而停辦者反不能繼續耶此眞大惑不解者矣現同人所爭者非必主張復舊縣會或有擁護私權利之心祇須主張定新縣制能達純粹合法而後已否則非騾非馬名爲自治實則即借自治以阻塞自治之機有自治不如無自治尙何有自治之可言同人爰於四月二十一日在滬繼續開會徴求同意綜全省一致主復舊縣會者已有三十二縣之多議决遵照總統通令自治團體之組織應由人民自動又自治爲人民自身之天職舊議員責職尙未期滿義難諉卸就奉省長有新縣制無可變更舊議會碍難准復之批示然所謂無可變更者究竟有無充分之理由可以逐條解釋否也在官廳限於職權當然祗重命令而同人爲民意所選出又自應代表輿論力爭除通函各縣會先設通訊處依法進行並推舉代表赴省議會請願咨請省長通令縣知事查照召集開會外再謹敬掬誠宣言於全省耆碩之前籲請將元年自治制與新自治制熟權利害急起而共圖之地方幸甚自治幸甚素仰先生對於自治回復頗具熱忱合亟具函奉達即候察照尙祈主持公道發抒偉論本省自治前途實利賴之云云 
[章太炎講學第六日紀略]  
　　昨日爲章太炎氏第六日講學午後四時在職工敎育館開講哲學之派别大致謂周秦以迄宋明其學說之最新者謂莊子爲顔淵之一派以莊子中雖有非孔之處而於顔淵則闡揚最精如心齋之類唐代哲學祗有韓愈柳宗元李翺三人内以李爲最佳次講宋代朱陸次講王陽明是日發撝盡致直至六時餘始止此哲學之派别仍未完畢俟下期續講云 
 
[湘省災民餓斃之慘狀（五）]  
[留德學生將次放洋]  
　　艙位託寰球學生會游學部代訂 
　　法公司郵船「包島斯」號准定於十號（禮拜三）正午由楊樹浦黄浦碼頭起椗搭客中有吾國留德學生數人艙位託寰球中國學生會游學部代訂者龔鏡蓉龔鐵忱（厚生紗廠協理龔颺生之子）鄒嶺文（前吳淞水産學校校醫）蔣謙等云 
[體育塲六校運動會]  
　　浦東中學占優勝 
　　昨日南市第二師範第一商業職業學校民立中學清心實業學校浦東中學校等六校在西門公共體育塲開春季聯合運動會入塲券每張售銀一角該欵收入悉充俄國災賑之用昨日上午九時開始運動觀者約一千五百餘人先環行全塲一周畢全體攝影後照運動秩序單比賽（一）百碼賽跑甲組第一名一百二十一號于千（浦東）乙組一百三十三號第一名馬長民（浦東）丙組四十九號龔楠（一商）（二）擲鐵餅甲組第一名三十二號唐孝仁（一商）乙組第一名一百三十二號張禮才（浦東）丙組七十八號吳立法（清心）（三）二百二十碼賽跑甲組第一名于千（浦東）乙組第一名六十七號葉炳堃（清心）丙組第一名四十九號龔楠（一商）（四）高跳甲組第一名一百二十一號于千（浦東）乙組第一名十二號周丞林（民立）丙組第一名一百四十一號魏本濓（浦東）（五）八百八十碼賽甲組第一名一百五十二號曹漢英（二師）乙組第一名一百四十三號徐文豹（浦東）丙組第一名一百四十二號湯公傑（浦東）（六）遠跳甲組第一名九十七號舉承武（職業）乙組第一名六號經昌（民立）丙組第一名一百六十八號夏三江（二師）（七）一百二十碼跳欄甲組第一名一百五十五號陳翊祿（二師）乙組第一名三十八號陳家驥（一商）丙組第一名一百四十一號魏本濓（浦東）（八）四百四十碼賽跑甲組第一名三十二號唐孝仁（一商）乙組第一名六十七號葉炳堃（清心）丙組第一名一百六十六號徐烈揚（二師）（九）撑高跳甲組第一名九十一號王岳（職業）乙組第一名一百三十八號趙懷璧（浦東）丙組第一名一百四十一號魏本濓（浦東）（十）一英里賽跑甲組第一名一百五十二號曹漢英（二師）乙組第一名一百四十三號徐文豹（浦東）丙組第一名一百四十二號湯公傑（浦東）（十一）接力賽跑第一名清心第二名二師第三名一商結果浦東得五十七分清心得三十分二師二十八分民立二十五分一商二十五分職業二十三分此次秩序嚴整多賴童子軍及六校職員維持之力末又有上海武術會表演各種武藝黄任之君演說其詞云運動會之本旨非是甲校與乙校競爭爲勝負要問運動員今年與去年進步與否爲斷如此則合運動會之本旨云云給奬歡呼而散已六下鐘矣 
[勸學所會議新學制學程問題]  
　　上海縣勸學所爲新學制學程問題於前日下午四時邀集本邑公立各學校校長到所開會討論是日到會者計二十四人由李頌唐主席議决案如左一件議小學校科目如何分配議决分七科（一）陶冶科修身·文學·音樂（二研究科歷史）·地理·理科（三）藝術科圖畫·手工（四）體育科體操·衞生（五）國文科語體文·文言文（六）算術科筆算·珠算（七）英語科一件議組織研究學程委員會辦法議决由各校就配定各科推出委員研究一件議委員會開會期議决兩星期後開委員會未推委員各校請在開會前酌量補推至六時議畢散會 
[青年會中學之贖路演講]  
　　聯合通信社云青年會中學昨日上午十一時在殉道堂召集全體學生開演講會校董朱樹翹演說籌金贖路之必要勸各學節省糜費儲作贖路之用語極中肯全塲鼓掌而散 
[刺客吳宗義脫逃案餘聞]  
　　官吏之責任問題 
　　刺客吳宗義脫逃一節據日紙所載船津總領事與木下警視應負責任業經具呈内務部請示去留小林警部亦同云 
[新閘橋堍折屋之交涉]  
　　聯合通信社云滬北工巡捐局長許人俊日來整頓交通不遺餘力日前新閘橋堍房屋勢將傾圯屢限不拆不得已由工程處圍築竹笆代爲拆卸英領事忽向交涉員提出抗議昨該局覆函交涉署聲明理由原函如下敬復者前准台函以案准英總領事函稱英册四千三百八十二五號契地被圍竹笆請即拆去等因查該路坐落大統路新閘橋堍敝局以該處路線狹窄早已規定展寛五丈以利交通兼之該處一帶市房年久欹料勢將傾圯迭經布告限日拆讓奈有少數不明事理之舖戶一味遷延不得已圍築竹笆以免危險現已逾限日久尙未拆讓案由敝局派匠前往拆卸展寛路線爲便利交通起見事屬公益於業主有益無損何得藉詞違抗相應函復貴署請煩轉達英總領事查照是荷 
 
 

Page 14

 
 
[閘北安愼坊又生交涉案]  
　　聯合通信社云北四川路安愼坊係完全華界本年一月該房主曾有關閉後弄鐵門不准警士出入意圖杜絕收捐幷裝用工部局電燈嗣經滬北工巡捐局會同警區及水電廠再三交涉始得將鐵門仍舊開放工部局之電燈亦即停裝乃日昨該房主又有代外人徴收房捐之事昨日滬北五區商界聯合會致函滬北工巡局請爲嚴重交涉聞該局長許人俊卽日函致交涉署及警區查照辦理茲將五區商聯會原函附後敬啓者近據敝會員等報告北四川路安愼坊房屋係粤人梁姓産業向由克明洋行經租近查有代外人徴收房捐事損害主權該處商民等極不願意紛來質問應請轉達當局嚴行交涉以重國權等語爲此具達即希鑒照母任盼禱此致滬北工巡捐局滬北五區商業聯合會啓 
[基督敎歡迎會及全國大會紀]  
　　昨日下午二時上海基督敎全體假靜安寺路夏令配克影戲院開會歡迎基督敎　國大會全體代表昨晨該大會又在大馬路議事廳開第五日之會議茲分紀其情形如左 
　　歡迎會會塲布置甚爲美麗賓主樓上下均滿共約千人招待員亦甚周到分餽列席者以茗點並有紀念册及聖報材料甚豐本埠商店如商務印書館助贈印刷紀念册英瑞煉乳公司贈送其所出雀巢牌麥精粉等其開會秩序如下（一）軍樂隊奏樂（二）全體唱詩（三）沈信嗣牧師祈禱（四）余士廉牧師宣佈開會歡迎之宗旨（五）上海基督敎雅歌集唱歌（六）鍾可託牧師致歡迎詞對於全國代表表示敬愛之意希望前途一致進行（七）聖約翰大學國樂隊奏國樂（八）青年會女子體育學校學生跳舞均甚優美（九）軍樂隊奏樂進茶點（十）朱其廉女士奏鋼琴（十一）李松泉碩士演魔術（十二）上海基督敎雅歌集唱歌亦均優美（十三）中西女塾學生演唱英文歌劇劇情述一公主先極爲憂愁之魔所苦國王乃諭令民間有能爲驅其憂愁者願贈以國之半並以公主嫁之其後公主乃排除虛榮之魔等而得愛情之神之力以逐去憂愁之魔而嫁愛情之神焉佳甚（十四）全體唱國歌（十五）攝影而散 
　　大會昨晨九時一刻基督敎全國代表開第五日大會先討論組織全國基督敎協進會問題後議及大會第三股之敎會宣言案由主席請誠靜怡劉廷芳二博士讀第三股報告書未讀之先懸出中國國旗旗面懸一白十字架衆皆鼓掌乃開讀公同默禱「本股的目的不是要造成一種信條或一種敎義他的目的是要表明宗敎的經騐和謹明耶穌在人心中的能力並且要說明耶穌基督能滿足今日中國人的靈性的需要」編輯這宣言的原則（一）這是基督敎對於今日中國的一種的宣言（二）是根據中國宗敎現狀的（三）這宣言是要承認中國人靈性的遺傳的價値（四）這宣言是以耶穌基督爲中心的宣言共分二大章第一章是對内的對基督徒而言的第二章對外的是佈道性質的討論第三股發言者如蘇州長老會諸辛生楊州内地會蘇牧師雲南聖道公會李約翰（從雲南來在路上走了四十三天）湖南長沙循道會任修本牧師山東長老會丁立美山東青島德國柏林敎會佛牧師後由佛牧師祝福散會 
[商務書館定期歡迎敎會代表]  
　　基督敎全國大會此次在上海南京路市政廳開會各省中西代表到者達千數百人已迭誌本報本埠商務印書館爲聯絡交誼起見特訂於五月九日下午七時半假座法租界天主堂街四十六號長老會招待所開會歡迎聞是日該館除羅致各種優美游藝佐以精緻茶點欵待各代表外並備有贈品多種分贈藉作永久紀念請柬昨已發出　屆期必有一番熱鬧也 
[請令省議員尊重法令]  
　　省議員不准兼職市鄕經董之省令發表後南滙縣公民鍾鼎盛等十餘人以該邑省議員陸秉淵兼任西聯鄕經董省令發表後不聞有辭何職之表示故於日昨聯名呈請李知事訓令該經董着卽遵令呈辭兼職之經董或議員以重法令不知如何批示也 
[陶樹屛請禁私販耕牛]  
　　浦東大團鎭紳士陶樹屛龔漢文等以私販耕牛妨碍農田除函請就近警局查禁罰究外復呈請南滙縣知事曁江蘇省長通令一體查禁俾免耕牛有缺乏之虞云 
[俄災賑濟會消息種種]  
　　聯合通信社云昨日俄災振濟會各種消息併誌如下 
　　解捐金鐲南成都路寳裕坊王麗雲女士近見俄災慘重惻然心動竟將手上金鐲慨捐該會一只昨該會已將此項金飾秤見八錢兌價四十二元半當卽掣具收條寄交王女士幷贈以紀念品 
　　遺失捐册茲據明强中學校長田厚臣函稱該校學生楊財根遺失本會乙種捐册一本内中附有收據號碼自一六五二至一六五二○並未募過捐欵用特聲明作爲無效 
　　捐欵補告中華公學共捐六十元○一角五分民華中學又募三元小洋四角錢三百五十文第一商業又募洋一元小洋四角錢二千一百八十惠中中學又募一元小洋十九角錢一千○三十文清心實業募八十六元一角四分紹興旅滬公學二元一角二分以上捐欵曾承各報登載因寫稿時數目錯誤敬乞補正 
[棉紗市價看漲]  
　　棉紗因北方戰事市價軟弱迭誌前報昨日直軍戰勝之信傳來長江川帮等客帮虛心已定知長江一帶可以無虞是以標凖紗價近遠期陡好起二三兩二十支本紗現貨亦好起兩外十六支文明漲二兩五其餘亦漲一二兩不等日紗亦大略相等德大恒豐寳成等三紗廠非但不開出反在交易所買進標凖五六千包之多川帮及汕頭廣東香港青島威海衛野鷄等帮亦共買本日紗一千六七百包一時人心大振今日星期雖無標凖紗價而現紗亦必步高故預料星期一日紗價有數兩看漲之希望也 
[昨日之國内滙兌市]  
　　昨日（六日）上海銀行公會開出内匯京津間仍無市面青濟亦無來電漢口洋例跌落五錢計每千兩合申規銀一千零二十七兩五錢銀元每千元合申洋一千零零二元較星期五計跌落五角沙市九九銀每千兩合申元一千零七十兩宜昌宜平每千兩合申規銀一千零二十九兩五錢較前縮五錢銀元每千元合申洋一千零十二元九江南昌銀元每千元合申洋一千零十二元較前漲高七元寧波銀元每千元合申洋一千零零五元較前日亦漲高二元蕪湖銀元每千元合申洋一千零零四元安慶銀元每千元合申洋一千零零四元半南京蘇州鎭江揚州銀元每千元合申洋均爲一千零零二元半清江銀元每千元合申洋一千零零五元無錫常州宜興常熟南通銀元每千元合申洋均爲一千零零二元半杭州嘉興湖州紹興餘姚銀元每千元合申洋一千零零三元蘭谿銀元每千元合申洋一千零零五元海門銀元每千元合申洋一千零零四元福州厦門銀元每千元合申洋一千零十元重慶九七平銀每千兩合申元九百八十五兩銀元與申洋相同成都九七平銀每千兩合申元九百九十五兩銀元亦相同云 
[昨日之外幣市况]  
　　昨日（六日）外幣市况大都漲高惟各種盧布及英金票馬克等因交易稍遜故無變化荷蘭票漲五釐買價爲六角四分五花旗票遞加一分買價爲一元七角六分坡元高五釐買價爲八角八分五東京老票漲三釐買八角四分三英金票買七元九角半馬克買七釐二毫五二百五十盧布新票買一兩零五分五百元老票買十五兩二錢五五元至二十五元票買九兩五錢法郎買一角五分八香港銀元買一元零零四釐價格均與星期五日相同觀察大體各幣趨勢堅定惟馬克及盧布各票受主寥寥但價格平定日内當無特殊變動也 
[友華銀行滙市報告]  
　　昨日友華銀行匯市報告云五日倫敦大條銀價近期長二五遠期一二五紐約銀價長至七角零一二五倫敦紐約間滙價爲四元四角四分七五今日此間各國滙價僅美金長至七十六元盧比縮爲二百六十六枚半餘均未動開盤時市况堅定英鎊售開價五六月份三先令六便士一二五七八月份三先令六便士美金售開價五六月份七十八元七八月份七十七元七角五分但因上午投機者多購進本日又有數宗匯票成交滙率遂大縮至收盤時英鎊售開價五月份最高三先令五便士八七五六七月份三先令五便士七五美金售開價五月份最高七十元七角五分六月份七十七元六角二分半七八月份七十七元五角昨日印度在倫敦購銀倫敦紐約市况俱堅定 
[一週間之金融調查]  
　　進出口銀洋數本星期内北方軍務緊急各銀行由南京來洋共四十九萬元杭州來洋八十九萬元寗波來洋六萬元香港來角洋六百萬角裝往長春去洋二十萬元裝去天津十萬元裝去温州四萬元烟臺六萬元裝去汕頭二萬元裝往香港大條一百二十條裝去花旗金條一百零五條裝去南京現銀三十六萬兩裝往杭州現銀六十三萬兩銀行庫存現洋比上屆少十三萬元現銀少一百四十一萬兩大條已無存茲將進出口詳數錄下 
　　（星期一）交通銀行由南京來洋四萬元去銀三萬兩又杭州來洋五萬元又去銀八萬兩中國銀行由杭州來洋六萬元去銀四萬兩又去南京銀三萬兩（星期二）道勝銀行去天津洋十萬元廣帮託匯豐分行裝至香港大條七十一條交通銀行由南京來洋四萬元去銀三萬兩又杭州來洋八萬元去銀五萬兩中國銀行由杭州來洋六萬元去銀四萬兩又南京來洋四萬元去銀三萬兩又寗波來洋六萬元又去烟台洋二萬元廣帮託嗬囒分　裝香港大條四十九條（星期三）中國銀行由南京來洋四萬元去銀三萬兩又杭州來洋八萬元去銀五萬兩又去長春洋二十萬元交通銀行由杭州來洋八萬元去銀五萬兩又南京來洋四萬元去銀三百萬兩（星期四）中國銀行去南京銀三萬兩來洋四萬元又杭州來洋八萬元去銀五萬兩又去汕頭洋二萬元交通銀行由杭州來洋八萬元又銀六萬兩又南京來洋四萬元去銀三萬外（星期五）滙豐銀行由香港來角子六百萬角中國銀行由杭州來洋八萬元又去銀五萬兩又南京來洋四萬元又去銀三萬兩又去温州洋四萬元交通銀行杭州來洋八萬元去銀五萬兩又南京來洋四萬元去銀三萬兩華比銀行裝花旗金條一等零五條（星期六）交通銀行由杭州來洋八萬元去銀五萬兩又南京來洋九萬元去銀三萬兩中國銀行由南京來洋四萬元去銀三萬兩又杭州來洋八萬元去銀六萬兩又去烟台洋四萬元 
　　洋釐上星期洋價飛漲完全係由於北方兵事需要孔亟及至本星期來奉直已實行開戰津浦路斷絕交通北方需要驟然停頓以是洋價日趨下落最高僅七錢二分六釐八毫七五低至二分五釐八毫七五近聞奉軍有退出關外之說如是戰事或可暫望結束苟時局平靖則本埠市面可望稍較起色云 
　　銀拆自星期一在三錢六分以來殊見平穩常在二錢二三分之間轉瞬新絲新茶用途當令下星期一市面可望略有活動也 
　　滙兌本週中先令本爲三先令四辦士昨日爲三先令五辦士計長一辦士大條近遠期均長一辦士一二五現爲三十五辦士半美滙長一元二角五爲七十六元東匯小七五爲六錢三分法滙大十五法郎係八百三十個法郎嗬匯大二盾爲二百零二盾羅比未動先令大條見長而印度聞銀根寛鬆將有大條來華云 
　　標金現標金各銀行陸續有買進六七百條期金本在三百零三四兩之間烚赤因北方開戰銷路甚佳前昨兩日期金最小曾至二百九十十兩五錢嗣以軍事消息轉機而人心甚堅昨日期金收盤又轉好至三百零二兩二錢市面頗見堅好故預料今日先令雖軟而標金反欲看漲勢云 
[一週間各銀行交易之調查]  
　　本週間各洋行絲交易四十二包値元三萬一千○八十兩各銀行交易如下 
　　（星期一）道勝銀行結出七月份先令五千鎊價三先令五辦士半又進六月份先令五千鎊價三先令五辦士六二半又進六月份美滙五萬圓價七六六二五華比銀行結進現標金一百零五條價三百零七兩半大通銀行進現標金七百條價三百零四兩五錢麥加利進六月份先令一萬鎊價三先令五辦士半（星期二）道勝銀行進六月份先令二千五百鎊價三五五六二五麥加利銀行進六月份先令五千鎊價三五六二五大通銀行結出六月份美匯二萬五千元價七十六元六角二分五釐（星期三）道勝銀行結出東匯十萬元價六錢一分七五至六一六二五又進先令六月分一萬鎊價三先令五辦士六八七半（星期四）道勝銀行結出五月份東滙五萬元價六錢一分東亞銀行進五月份東滙五萬元價六錢一分絲交易四十二包扯價七百四十兩大英銀行進六月份先令二萬鎊價三先令六辦士二五華比銀行進五月份先令五千鎊價三先令六辦士一二五大通銀行進七月份先令一萬鎊價三先令六辦士二五又進七月份東滙二十萬元價六錢一分又結出五六月份東匯十萬元價同又結出六月份美滙二萬五千價七十七元六二半（星期五）安達銀行結出六月份先令五千鎊價三先令六辦士大通銀行結出六月份美滙十萬元價七十七元八角七分五（星期六）友華銀行結出六月份先令三萬鎊價三先令六辦士一二五麥加利結出六月份先令二萬鎊價三六一二五道勝銀行六月份結出先令五千鎊價三六一二五安達銀行六月份結出先令一萬鎊價三先令六辦士友華銀行六月份結出美金七萬五千元價七十八元又六月份結出東滙十萬元價六○八七五 
[台州新茶之市價]  
　　浙江台州紅綠茶現値出新之時本埠各茶行已早出發前往收買昨日茶行接得快信謂台州由價亦被競放每擔至四十餘元出數不多頭批已於初八日裝輪出發大約十二日可以運到上海云 
[陰曆三月份到滬米數之調查]  
　　共二十六萬石左右 
　　米業南帮北帮兩公所前日飭派調查員將陰曆三月份所到米數調查開單報告仁榖公所備考計南北兩市共到北帮船隻裝來白米白元秈米共十五萬石南帮米十一萬石左右南市面南帮蘇同青角松江等米居十之六七北帮僅三四在閘北方面北帮米暢旺南帮米較少總數比較二月份爲多比往年三月份則减少現兩公所已造册報告仁榖公所查攷矣 
[浙籍留日官費生之求助]  
　　國聞通信社云浙籍留日官費生昨快函本埠浙江旅滬團體云生等留學鄰邦原冀潛志研究將以區區所得藉報地方扶育之恩以故夙夜兢兢未敢或怠不意近月以來學費累遭停頓致使生等不能安心日在徬徨之中幸地方長官俯念下情本月官費如數滙東孰料馬代使扣而不發以之流用生等累派代表前往謁見馬使非惟言出不遜辱人人格且令日警武力驅逐即生等個人人格不足計其如國家體面何馬使何心誠令人百思不解諸君關懷桑梓務望力爲援助庶不使浙公欵濟私用而俾生等得安於其學也臨書　念千祈惠我好音云云 
[全國司法會議籌備處紀事]  
　　全國司法會議籌備處昨日報到者有舒城代表沙相讓一人其餘諸代表均在途中大約今日可到數人故七日（今日）之談話會改爲八日舉行並將該籌備處昨日接到武昌律師公會來函錄下逕啓者頃准夏口律師公會副會長許君鴻禧到敝會聲稱杭縣律師公會主張在貴會召集司法會議催各省派代表到滬請敝會一致進行等語惟敝會查杭縣律師公會與貴會主張召集司法會議之函均未奉到内容如何無從懸揣旋夏口律師公會轉示滬杭兩處函電與許君所述無異事關改良司法自應注意惟籌備處之如何組織各省代表到滬者究有幾人各法院與各法校是否多數贊成一律選派代表於何時開會抑係協議辦法統希迅賜示覆云云 
[認辦屠稅准加一成續辦]  
　　滬寗蘇三帮肉業代表榮銀和等因認包之屠宰稅認期屆滿函請上海縣商會轉呈上海縣知事公署請爲仍照原額繼續認辦經沈知事據情詳請江蘇財政廳核示去後嚴財廳長指令須查照原額加繳二成准予續辦聞該代表等迭陳困難狀况堅求核減刻嚴廳長已准加徴一成仍行繼續令縣飭遵縣商會已奉沈知事函令前因轉知該業代表遵照定章預繳稅欵三個月並具呈志願書覓取般實商家保結以憑呈縣後詳請財廳給諭承辦 
[蘇義振會稽查報告]  
　　蘇省水災義振會稽查宋毓衡報告云稽查於三月二十四日抵睢寗縣入境之始即順道查察災况入城後會唔該縣士紳及振務主任喬葆元證以所聞所見各節列後（一）睢寗共四市十三鄕災情以竹城龍集湖宋池山仙岡舊城爲最重陶河蜂山卓圩李集城鄕次之（一）睢寗地勢極窪龍河白塘河年久淤塞雨水過度汎濫四出去歳陰六月大雨如注連綿兩月黄河灘水决口多處水勢汪洋平地數尺災重市鄕顆粒未收次重市鄕高者尙有二三成收穫窪者全被淹没徐屬災情之重當以睢寗爲最（一）鄕民僅恃田地别無他種生活一旦失收困苦異常榆皮柳葉水草麥苗十食八九肌黄面腫十居其五豐沛蕭碭各縣鄕村雖亦有此慘况不及睢寗之甚加以遍地匪氛搶刧抬架日必數起問有一二稍好之戶每至下晝牽牛帶驢扶老携幼逃避入城者絡繹於道夜則露宿街市民情慘苦亦以睢寗爲最（一）麥價每斗二千七八百文紅糧二千二三百文計約重二十五斤（一）冬振欵項義振三萬元振務處三千元振三市十鄕每大口二千文小口一千文口數多者戶可得十數千少者數千文春振義振欵四萬五千元連本地籌募者約有五萬數千元最重次重市鄕均有振現已查竣開放所放每口錢數與冬振同（一）匪甚猖獗振務主任喬葆元帶同查戶振友時與匪遇匪見彼等查振公平故不加害然夜多爆聲隆隆目難交睫每見軍匪交戰彈雨槍林危險異常運欵尤爲艱險歴辦振務未見有苦如此者然非喬主任之熱心慈善不避艱險何能活人無算云云又報告云稽查於陰曆三月二十六日到銅山縣入境之始即順道查察旋晤該縣士紳義振主任之喬葆元亦先到銅證以所聞所見列後（一）銅山縣幅圓最廣災情以東西北鄕各區爲最重南鄕次之（一）振務主任義紳喬葆元已在地方振務處開會與各紳議定專擔任查放極重災區其餘次重災區由本地募欵自振此深合乎救死不救貧之宗旨（一）地方士紳黨派極多各存意見對於義舉善舉一團散沙無人有統率之能力幸義振主任喬君年富力强辦事精幹又富有經騐頗得要領足以折服銅人現正着手調查尙無災民確數（一）白麥每斤一百二十文紅糧每斤九十文小麥每斤一百十一文玉米每斤八十五文（一）護照所辦各糧均未運到亦有未辦者（一）徐州各屬久不得雨麥根已有黄者近雖小雨恐尙無濟云 
　　尙有本埠新聞等轉入後頁 
雜評二 
[國民應起而收拾殘局（旡用）]  
　　居今稍明世界大勢者必不願世界再有戰爭稍審國内眞情者必不願國内發生戰事顧至萬不得已時而勢難不戰計惟有盼其速戰速結一般社會抱此心理記者嘗論及之今直奉固速戰矣果能速結否在三數日前兩軍對峙互爲勝負戰局延長殷憂曷極兩三日來直進奉退之說傳來記者初不爲直勝而喜惟如此可望戰　速結誠可竊喜蓋此次力戰軍閥當覺悟興兵搆怨之非計同室操戈了無意味幸而勝元氣斵傷不幸而敗益將何以自解或者軍閥從此悔禍順民心守公道切實裁兵撙節國帑鑑於項城安福及此次之敎訓亦可以明白矣 
　　雖然此種殘局誰爲收拾問諸政府政府無力且今之政府缺誠心之開示好播弄以白擾無望也問諸軍閥軍閥多欲地盤之拓展財産之營殖苟有權利可圖孰肯淡泊捨棄無望也無以其問諸國民乎 
 
 

Page 15

 
 
本埠新聞二 
[紗業徴稅局長彙送零收賑捐]  
　　上海紗業徴稅局袁光裕局長因附加貨稅改爲自由募集後該業紗號廠商等對於賑捐一項除承認外其零星紗件由局代收一成在案茲該局長現將四月份經收賑捐核計一千四百餘元昨已如數送至上海縣商會請爲查收以便併案轉解賑務處散放災區云 
[英美烟公司女工已上工]  
　　浦東陸家嘴英美烟公司葉子間女工因反對該廠取締新章同盟罷工等情曾誌昨報茲悉該廠大班當即派人四出勸導嗣得各工人允許仍照舊章辦理於昨晨六時已照常入廠工作矣 
[凌雲生案之昨訊]  
　　准存現洋四千五百元作保 
　　上海人凌雲生與其故父僞造假方單售與日本人阿史奇案發投入西班牙國籍經公共公廨根據法律爭回管轄權將凌收押訂期研訊詳情兩紀前報茲悉此案已定於本月十五號開審而凌之代表哈定根律師昨晨又復投廨請求將凌交店舖保出據該律師稱本案原告尙未證明被告有犯罪行爲而被告在押捕房已歴一星期之久原告律師對於被告以現洋四千五百元存案作保初已允許但被告在西華德路所開之機廠日前忽遭回祿故被告因此竟無力籌措現欵是以請求准被告交一舖保出外候訊原告代表斐斯律師起稱被告苟存現洋四千五百元作保敝律師尙可不表反對若其要求准舖保實不贊同緣被告等專用欺騙手段臨訟入籍希圖避免公堂裁判倘若將其改交舖保恐擔保被告之店舖將來亦稱已入外國籍豈不又要多生枝節等語張襄讞得稟商之日副領事田中氏决定着被告凌雲生存現洋四千五百元作保聽候訊核 
[沙船在烟台洋面遇盜]  
　　南市德記號之俞振順沙船於陰曆本年初二日由滬裝載綑布窰貨並携帶現資一千二百元開駛北上行經烟臺口外相距七八十里之洋面突來盜船兩艘攔路搶刦開放手槍嚇禁聲張沙船耆民祁長桂率同各船夥奮勇抵抗究因手無軍械致船夥被盜擊傷四人遂被一躍上船將耆民祁長桂用繩綑綁以刀威逼指出藏洋處乃檢後梢䑪内將洋盡數取去茲已在烟臺報告官廳請緝盜匪受傷耆民及船夥四人現送烟臺醫院醫治昨日德記接到電報及快信報告該號即派友乘輪前往烟臺查究搶刦及船上一切損失云 
[周勤豪君劉慕慈女士之婚禮]  
　　上海美術專門學校周勤豪君由廉南湖君·王一亭君介紹與劉慕慈女士訂婚昨日下午三時在一品香大廳舉行結婚禮往賀者甚衆其行禮秩序如次（一）開會（二）主席黄任之君致開會詞（三）新夫婦行相見禮一鞠躬（四）新夫婦向主席及介紹人一鞠躬（五）新夫婦向家族一鞠躬（六）新夫婦向來賓一鞠躬（七）新夫婦讀宣告書（八）介紹人廉南湖君·王一亭君報告情形（九）家族周介臣君·劉海粟君報告情形（十）來賓薛演中君讀頌詞（十一）李石岑君等演說（十二）進茶點（十三）閉會有商務印書館職員等致詞贊美其禮節並相祝賀焉 
[美專校旅行寫生隊之回滬期]  
　　本埠美術專門學校本屆春季旅行寫生前於上月二十三日由校長級任率同西洋畫科及普通師範科各級學生乘輪赴虞山野外寔習業已兩周期滿茲悉定於八日由常熟起程回滬九日上午抵校稍事整理即擬商假本埠中華職業學校内之職工敎育館舉行虞山繪畫展覽會數天虞山自古稱爲名勝以地處鄕僻岑寂久矣此次得該寫生隊寫生聞其名山靈蹟描繪殆遍矣聞其成績較前數屆更爲進步云 
[紹興公學六週紀念會紀]  
　　聯合通信社云虹口紹興旅滬公學係紹人朱堯臣所創辦迄已六年成績可觀男女學生達五百餘人茲聞該校定於五月九日下午一時開六週紀念大會及該校童子軍行宣誓禮先期即發入塲劵柬請各界參觀成績並表演種種藝術其節目爲校長報告音樂唱歌童子軍宣誓童子軍表演國技國語演說英文演說化學試騐幼稚游戲對客揮毫化裝表演啞鈴球竿及女子部跳舞手巾操鋼琴獨奏等等以助餘興云 
[青年會今晚之演說]  
　　基督敎會國代表王治平博士今晚七時半在四川路青年會德育演講會主講「中國敎會事業之進步」欲知吾國近今敎會情形與以後之設施者盍往聽之 
[基督敎書籍之展覽會]  
　　本埠中西出版界伊文思公司·協和書局·商務印書館·中美圖書館·美國聖經會·英國聖經會·廣學會等十六家因此次基督敎召集大會籌議敎務進行方法各地基督敎徒代表之來滬預會不下數百人爰特公同發起假座寗波同鄕會五層樓自前日起開設展覽會旬日（至下星期四日止）將各書館所出基督敎應用之書篇圖册以及用品等件分别陳列以供代表參觀藉表歡迎開　　　　　　　　　　　　　　　　　　　　　　　　 
[麥倫春季動會誌]  
　　虹口麥倫書院於昨日下午舉行春季運動會到會者有同學會會員學生家族麥倫女塾學生以及中西人士約有五六百人茲錄其運動秩單如下（一）乙組百碼（二）甲組跳高（三）乙組跳遠（四）甲組百碼（五）丙組拾蛋（六）甲組擲鐵彈（七）乙組低欄（八）乙組三足賽跑（九）甲組跳遠（十）乙組拾芋（十一）甲組掌高（十二）乙組麻袋賽跑（十三）丙組八十碼（十四）甲組擲鐵餅（十五）乙組擲鐵彈（十六）甲組四百四十碼（十七）乙組跳高（十八）乙組拾蛋（十九）甲組高欄（二十）乙組障得審跑（二十一）甲組一英里（二十二）八百八十碼替換賽跑三組與賽人共計有七十餘人甲組最優生爲關健倫君乙組最優生爲周運標君各得大銀盾一架各項運動第一二三名亦均得奬共計得奬七十餘種給奬者爲庫克蘭夫人云云 
[天主敎士往佘山瞻禮]  
　　滬杭甬鐵路昨日（六日）南北兩站車務處調集頭二等客車八輛預備今日（七日）開專車至松江往返各一次係天主敎中西各敎士乘坐約五六百人前往松江佘山天主敎堂瞻禮准於今日（七號）上午三時十五分由上海北站出發即於當晚九時許返滬云 
[國貨維持會評議會紀]  
　　中華國貨維持會於昨舉行第十一屆第二十次評議會到者二十餘人至三時振鈴開會由汪星一主席孫錚記錄茲將議决各案錄下（一）緯明染織廠函稱上月初裝與烟台永豐德號三十二支象牌絲光紗綫七件至烟後被烟台國貨維持會扣留請去函證明放行案議决該廠在滬開設多年所出象牌各紗行銷頗遠應准如所請以資維持經衆通過去電證明矣（二）温州振興蓆廠本埠祥大思金木廠請發給國貨證明書案議决准予照發（三中華興記香皂廠與華豐香皂廠糾葛案議决定陰曆十三日召集雙方切實調解議畢散會已六時矣 
[楊樹浦商聯會之新職員]  
　　本埠楊樹浦滬東商界聯合會業於五日常會另行選舉當選人名如下正會長丁朝奎副會長徐芝泉沈德祥評議長尤水泉幹事長沈公布財政長胡介眉書記周虛白鄭桂森駐會助理幹事王佐卿評議員林仰之仇寳山徐子欣李文濤金松文周福昌任耀彩顧宏願幹事員楊玉成鄭桂森顧慕顔等云 
[立夏節邑廟之熱鬧]  
　　昨爲立夏節日滬上習慣勞働界大都休息一天所以滬城邑廟豫園中游人如蟻各色小本經紀設攤交易者無不利市三倍一區二分所各長警與游巡隊巡警咸往梭巡照料 
[春季賽馬跳浜紀]  
　　昨爲旅滬西商春季跑馬跳浜之期參預賽跑之西人均於午後一時許整轡齊集於泥城外跑馬塲内開始賽跑至薯方畢計共十一次得標者錄下第一次十五馬西人馬拉醬色衣帽白馬勝第二次十三馬西人海爾藍色衣帽黄馬勝第三次十一馬西人麥格爾格紅衣黑帽青馬勝第四次十馬西人小白來代祥茂洋行黄衣黑帽白馬勝第五次八馬（跳浜）西人小馬立師粉紅衣帽黑馬勝第六次十二馬西人利達代祥茂洋行醬色衣帽黑馬勝第七次十馬西人雪裡甫代祥生廠大班紅衣黑帽青馬勝第八次五馬西人野漢醬色衣帽黑馬勝第九次九馬西人小大拉斯湖色衣黄帽黑馬勝第十次四馬西人腦爾代台維洋行灰色衣帽青馬勝第十一次十六馬馬夫渭鼎代中庸洋行湖色衣黑帽黄馬勝 
[日本貴族議員游覽談]  
　　日本貴族院議員子爵西尾忠方等已於日前由滬乘滬寗車赴寗游覽江蘇特派交涉員特電軍民兩長温交涉員妥爲保護云 
[普善山莊募欵建造辦公處]  
　　旅滬廣潮帮商人在滬組織惜字公益社成立迄今已有十年專辦施材惜字及收拾沿途孩屍等善舉成績昭著聞該社附設之普善山莊去冬收埋孩屍多至八百五十餘具茲聞該社因舊所附設潮洲山莊辦事不便擬邀集同志經募欵項另在潮洲山莊附近購覓曠地建造辦公處一所已公同議决不久即須實行募欵以便推廣善願云 
[吳家沙刦案中之兩王]  
　　寳山縣吳家沙地方鄕民吳英章家本月二日晚間十一時被盜匪用刀砍壞窗櫺入内刦去大洋二十四元·銅元五十千及金戒金環衣服等物事後由吳報告四區三分所檢呈盜匪所遺之藍布衫團裙二件請緝翌晨經該所巡官張用浦率同長警緝獲關係是案之江北人王阿四王小弟子二名解請謝署員研訊阿四供向在寳成紗廠做工小弟子供拉車爲活是晚由素識之某甲糾同二十餘人前往行刦得贓各自走散某甲約今日在明月樓茶叙分贓致遭逮捕等情昨奉謝署員判將二王先解司法科聽候補緝在逃匪犯再行解究段司法員畧訊一過轉解警廳司法科核辦 
[偵獲私藏爆烈物品]  
　　浙督軍署稽查處處長吳金庭君前日來滬而諭所轄駐滬之三等各稽查員因聞上海華界境内刻有懾存炸彈之窩藏家專事密派同黨分别私自遞送事關私藏爆烈物品亟應嚴密稽查着令切實偵查以憑提案懲辦而維地方治安 
[冒捐欵]  
　　　　　元 
　　　人　十　　投法　堂　　民人口　購買　　　　行經徐家滙地方詎有無賴李信山冒充稅務處稽查員攔住民人强索捐欵故由民人報告巡捕將李拘案請求訊究請之李信山供民人祗向原告詢問有無捐稅不敢强索捐欵中西官判李罰洋二十元充公以儆 
[魚販控告包探行兇之續審]  
　　愛爾近路小菜塲魚販甬人孫財生孫才生孫生利樂阿根等在公共公廨刑事科狀訴滙司捕房包探陳玉山與其夥孫雙喜等多人行兇將伊毆傷一案昨經關讞員會同英包副領事升座續審原告代表律師述畢案情即命孫等四原告相繼上堂聲訴本案發生緣由據稱四月七號上午九時許有一自稱係包探陳玉山妻之婦人至魚攤購魚因論價口角該婦人悻悻而去未幾包探陳玉山即糾同孫雙喜等多人前來尋釁我等被其毆傷曾赴捕房報告等語並將醫院所給　單呈案次據見證徐　根上堂證稱伊係在工部局捐務處充當向小菜塲收捐職務當兩造相打時伊曾目擊並因解勸受斥嗣聞旁人言逞兇者係滙司包探陳玉山伊遂不顧而去以後之事則不知矣又由八百八十一號華捕上堂證明目覩原告被打兩棍當向行兇之人詰問據稱到此辦公故遂不便干預即赴衛生處報告云云旋由被告代表律師向以上人證駁詰一過中西官宣諭退庭展期續訊 
[張裕公司北京債案之滬訊]  
　　北京震義銀行在京師地方審判廳訴張裕釀酒公司股東張應銘（即張劍豪）將該公司股票抵借洋十萬元久不取贖一案業經該廳判决被告連利息共償還原告十萬八千五百元張奉判後常居滬地並不投案遵判履行是以該廳移咨公共公廨聲請協助執行日前公廨出單飭傳去後昨晨被告張應銘延代表律師到堂與原告之律師略辯數語經陸襄讞商之義副領事費洛氏判被告照控數交人銀並保候核 
[吳炳生家抄出大宗烟土烟膏]  
　　罰洋一千五百元 
　　法大馬路惟祥里四號門牌吳炳生家私煮烟膏雇用許永奎楊茂春等在外兜售事爲法捕房探目沈德福唐云卿等偵悉以吳有違禁令爰於前日稟明西探同至該處抄出烟土數斤烟膏數千盒一併帶入捕房昨解法公堂請究先由捕頭上堂稟明前情吳炳生供此項烟土烟膏實係朋友寄在我處餘供支吾楊茂春許永奎兩人供認代爲銷售中西讞員判吳罰洋一千五百元楊許兩人各罰洋一百元充以儆抄案之烟膏没收 
[陸月棠帶土罰三十元]  
　　和生輪船從漢口來　前日抵虹口該輪碼頭時有乘客月棠夾帶川土兩大包携取登岸　碼頭巡丁翁松林查出將人土扭交包探拘入捕房押至昨晨解送公共公廨中日兩讞員質訊之下以陸私帶違禁物品處以罰金三十元充公烟土送關焚 
[警廳招領迷路女]  
　　淞滬警察廳昨收有女子一口名陳阿妺年二十歲住上海衣青布衫月白圍裙藍褲皮鞋迷失於五區四據報該女子於五月二日上午十一點在江邊欲自縊覓死由巡邏巡長救回現留置新普育堂詢之則云住滬軍營又云住董家渡哭笑無常狀類痴迷茲俟親屬認領也 
[女孩曹五寳險被拐賣]  
　　男女三拐匪請入西牢 
　　曹美用之十四歲女兒曹五寳於今春三月間被婦人王高氏串同陳小紅子誘拐至法租界王顔氏家希圖販賣現爲包探苗永興等偵悉前往將以上各人一併拘獲帶回捕房昨解法公堂請究先由原告投訴被拐情形詰之王高氏供認誘拐女兒不諱陳小紅子稱女孩由高氏拐來民人家後暫寄顔氏家圖賣是實王顔氏供女兒雖係暫寄婦人家不敢販賣中西讞員判王高氏押西牢三年陳押二年顔氏押六個月期滿一併永遠逐出租界女孩交原告領去 
[男孩郭彭林待領]  
　　男孩郭彭林年十四歲身穿元色棉襖白洋布袴子日前在法租界迷路爲捕查見帶入捕房昨送法公堂請示詰之郭孩言詞含糊中西官判送堂留養聽候家屬到堂認領 
[邵恩銀失妻之追究]  
　　施胡氏不認邵爲婿 
　　鹽城人邵恩銀住西門外南陽橋地方前日扭婦人施胡氏至四臨控稱去年由同鄕劉道三李清和作伐聘定該氏之女爲至今年三月初七完姻曾出洋五十五元至四月初七忽被妻父施萬良及該氏之弟胡龍駒等到來將民妻搶去藏匿他處請求究追經顔署長質訊施胡氏供並無將女嫁邵情事判轉解司法科核辦 
[協拿竊賊查獲聚賭]  
　　男女共二十五人 
　　淞瀛警察廳前日備文派偵探投新閘捕房聲稱有彭春生彭可喜何春生李新林錢甫堂劉子卿等六人在内地犯有竊案匿居重慶路四百三十四號屋内請爲派探協往查拿捕頭准飭包探張盛全沈壽章前往捉拿詎至該屋内見有數十人正在聚賭當將以上六人與頭家劉運生二房主婦人李唐氏賭徒張有濤婦人潘王氏張徐氏等共男女二十五人連同賭具一併帶入捕房昨晨押解公共公廨經陸襄讞會同義費副領事逐一研訊明白判頭家劉運生押西牢一月二房主李唐氏罰洋三十元男女賭徒各罰洋三元一併充公賭具銷燬彭春生彭可喜何春生李新林錢市堂劉子　等六人犯事地點不在租界着併交來探帶回歸案訊辦 
[五妓超豁其三]  
　　專查妓院之中西巡捕查悉北海路福裕里妓院内鴇婦李王氏華葛氏專買良家女子爲娼於前日協往該妓院内查獲女子仁寳王二寳周桂香林弟紅寳等五人送留濟良所昨晨併解公共公廨先由該捕等上堂稟明前情訊之兩鴇婦延律師到堂辯獲王二寳周桂香均供情願爲娼中西官核供判王二寳周桂香准交鴇婦領回仁寳林弟紅寳併發濟良所留養 
[僞造黄包車照之破獲]  
　　南市一區警署及一區一分駐所查獲僞造滬南工巡捐局人力車捐照後將車輛扣留限交租車頭目候究事爲該局姚局長所聞函請各區署所轉知崗警注意查察並由該局稅務處派員分投嚴查先後獲到僞照人力車四十餘輛均將車輛留存以待澈究在案昨日已由一區一分駐所牛署員派寗巡長等在南碼頭某號門牌内查獲租車頭目秦志慧一名並在其家中起出三月份之僞捐照印刷品數紙上蓋該局圖章察看的係僞造當即將人證一併帶回飭暫留候再澈底嚴查 
[騙脚踏車押三禮拜]  
　　徐金生騙得梧州路一千零零二號門牌脚踏車行之脚踏車一輛被行主石錫根控由捕房飭探管宗餘查獲人贓昨解公共公廨經中西官訊實判徐押西牢三禮拜示儆 
[汽車傷人兩則]  
　　昨日下午三時許有江北人周福奎行經浙江路被六千零二十九號汽車撞倒碾傷腿足等處由老閘捕房五百二十五號印捕瞥見押令汽車載送受傷人往仁濟醫院醫治旋即帶該汽車夫入捕房稟請捕頭發落又某號長途汽車昨日下午在閘北撞傷本地人小工俞根楊臀腿等處經該汽車公司送入仁濟醫院醫治 
[下電車跌傷頭部]  
　　鎭江人俞四官昨日下午二時附搭某號電車駛　公館馬路中途貿然躍下跌傷頭部甚重由法捕房二百十六號華捕前來抄錄電車號碼另雇車送受傷人往醫院醫治一面歸報捕頭查核 
[張華浜浦邊發現西裝浮屍]  
　　吳淞張華浜浦邊昨日下午發現西裝浮屍一具當由新關小輪瞥見咨照救生局船將屍拖至淞口該屍髮剪平頂其面略圓年約二十餘歲身穿西式衣服上青嗶嘰衫褲及背心加以領結内襯黄色短衫足着洋襪外國皮鞋袋内右空黑皮夾一隻外大小鑰匙六個警笛一枚另有小銅牌一塊一面　昌齋一面西文１８字樣有銅元一枚錢三文圓鏡一面錫器東洋藥盒一隻黑色布面雜誌一册袖珍日記一本外有上書大安人旅社南京下關滬寗車站電話四百二十七號傳單字樣一紙手帕兩條尙有印刷品一紙面貌未曾糢糊兩手已腐似係從上海方而氽下業由救生局飭傳地保投報寳山縣署聽候馮知事辦理矣 
[男女傭行兇各罰三元]  
　　新閘重慶路四百三十九號門牌居戶董李氏指控傭婦沈媽與本夫王阿二無故將其足上毆傷等情昨由捕房將被告兩人拘解公共公堂原告延律師到堂代表聲訴前情請究訊之被告兩人均供主人販賣烟土爲生因我等辭歇後深恐傳揚是以誣控行兇乞鑒經中西官核供以被告等不應行兇判各罰洋三元充公示儆 
[橋工溺斃免騐]  
　　蘇州路自來水橋（即江西路）橋工王雅狗年祗十七歲係崇明人昨朝十時許在橋樁處工作時突來潮水冲倒經同在工作者所見急即援救已經不及溺斃當經站崗巡捕查見雇車將尸舁送虹口斐倫路騐尸所並經捕房派探查得王雅狗自行失足溺斃並無别故遂飭尸父備棺收殮 
[水門汀墜下擊斃小工匠]  
　　法租界愛多亞路新仁記營造廠前晨由工人等在三層樓上撬挖水門汀偶不謹愼大塊水門汀從樓上墜下適有十四歲學徒林根在樓下工作致擊中頭部腦漿流出立時斃命後由捕房得悉飭探王榮生前往將尸車送同仁輔元堂騐尸所經中西讞員蒞所騐得死者委係擊傷腦部身死諭着家屬棺殮聽候核辦 
[染坊坍屋壓斃小工之檢騐]  
　　滬北橫浜橋樹卿路地方有日本商人某在彼開設機器染坊每日雇有小工日夜上作近因所裝機器逐日運動致房屋不支突於本月四號下午三時許坍倒三間屋中各工匠倉卒奔逃内有奔跑稍遲者慘被壓傷計有五六人該坊主得悉之下飭將傷者雇車送往醫院求治其中有小工姜長明王和尙不及醫治即行斃命事爲該處五區一分所查悉立飭寳山縣吉一圖地保李　　除知照屍屬外又投上海地方檢察廳報請相騐經黄檢察長委張檢察官毛檢騐員並法警等蒞場檢騐當據姜某投案稟稱通州人現在北四川路海寗路口榮昌祥西式成衣店爲夥已死姜長明爲民之胞姪今年十五歲在該坊做工迄今已有年餘此次因公壓傷身死要求撫卹又據王和尙之父母投案訴稱鹽城人已死和尙是民人夫婦之子今年十八歲到該坊做工祗有二月今遭慘斃求恩酌給撫卹問官得供騐得姜長明壓傷腦部王和尙傷斷右臂肚腹等處委係因傷致命餘無别故塡明屍格判令屍屬自行棺殮並謂該屍屬等曰爾等請求優卹一節應自向坊主直接請求可也各屍屬咸遵諭而退 
[蘇州逃犯護解赴蘇]  
　　蘇州高等廳看守所逃犯在滬北英租界拘獲一名送歸地檢廳訊辦已紀昨報茲悉所獲之犯名顧懷前日下午經該廳檢察官提案研究據顧供鹽城人年二十二歲前因略誘案牽涉奉判監禁五年六個月不服上訴因此收押蘇高廳看守所内第二審尙永審過上月二十一日上午同號押犯掘洞脫逃民人亦隨之而出求宥問官判收押據情稟明黄檢察長核辦而蘇州看守所廖所長聞信於昨來申謁見黄廳長面陳一切嗣由黄君飭將顧懷提出點交該所長帶去立時解蘇乘火車就道又派法警王錫慶爲之護解 
[周新漑暫保出外]  
　　吳江縣知事署承審員周新漑前因濫用職權違法刑責被人列名上訴經上峯令飭上海地方檢察廳將周提案訊明詳辦在案茲悉此案連日由該廳郭檢察官訊供之下昨特諭飭周新漑暫行取保出外候示 
[誌謝]  
　　昨承中華書局惠贈第一百五十六期「英文週報」曁第五期「小朋友」各一册又中華圖書館惠贈第一百六十期「禮拜六」兩册誌此併謝 
華職業敎育社通訊 
　　住址上海西門外方斜路三四八號 
[農業敎育研究會廣徴意見]  
　　本社茲擬乘舉行年會之便定五月十九日上午八時半起開農業敎育研究會除請吳偉士博士講演『我對於中國農業敎育之意見』過探先碩士報告『白德斐博士對於中國農業敎育之意見』外並由鄒主任秉文提出『實施全國農業敎育計畫大綱及籌畫經費辦法』一題以供討論良以我國本以農立國新學制實行後對於全國農業敎育不可無一確實計畫而經費之來源或取自退還賠欵或取自增加關稅或從田賦項下提撥均須認定辦法切實進行已請定黄任之諸君爲主任討論者先期擬定辦法屆時提出研究熱心研究農業敎育同志如有卓見並請擬寄以便開會時彙案提出不勝企盼（或寄南京東南大學鄒秉文先生亦可）附錄主任討論者姓氏黄任之君錢天鶴君李瀛君李寅恭君鄭辟疆君穆藕初君史量才君郭次璋君徐淮君王企華君袁觀瀾君郭秉文君熊世績君盧光誥君陳鳳文君沈信卿君白凱君周幼山君汪啓愚君鄒秉文君 
公布欄 
[江蘇高等審判廳]  
　　民庭判决▲丁潤庠等爲租房糾葛聲請指定管轄一案（决定主文）本件聲請應由上海地方審判廳管轄▲陳志賢與郁十荃爲損害春熟涉訟上告一案（判决主文）原判撤銷本案發還上海地方審判廳迅予更爲審判 
　　批示▲華雲泉一件狀請查卷傳訊由狀悉案經决定所請應毋庸議此批（以上五月六號） 
[江蘇高等檢察廳]  
　　批示▲張華堂控訴狀曁委任狀均悉仰候調卷核奪此批▲李師綱狀及附件均悉仰候調卷查閱再行核奪此批▲黄福祥狀悉此案在爾是否犯罪亦應靜候該縣依法偵查毋庸一再來應越瀆此批▲李正林狀悉該案卷宗已發還原縣矣仰即知照此批▲徐王氏狀悉爾子杏生係制處四等有期徒刑核與刑律第四十四條規定易科罰金之要件不合所請應毋庸議此批▲張周氏同子駟鑣呈悉據稱該故夫陸慕箎卹金該縣知事尙未照發請求令縣核發等情查此案前已令江都縣知事遵照辦理在案據呈前情仰逕向該廳公署呈催發給可也此批（以上五月六號） 
[上海地方審判廳]  
　　判决主文（民一庭）一件判决黄義生與孫郁氏會欵涉訟一案（主文）孫郁氏應自民國十一年舊曆三月起至第四十一個月止遵照原約每月繳納會費洋二十元原告人其餘之請求駁回訟費歸被告人負擔▲一件决定席福隆與施阿根貨欵涉訟一案（主文）本件訴訟准予註銷▲一件决定徐永記等與鄭合順因欠租涉訟一案（主文）本件訴狀准予註銷訴訟費用歸原告人負擔▲一件判决劉于汶與王效祥因欠租涉訟一案（主文）被告人應償還原告人麵粉洋三十二元一角印紙費一元六角五分歸被告人負擔（民二庭）一件判决邢之麒與陳鯉亭贖地再審一案（主文）本件再審之訴駁回再審訟費歸再審原告人負擔 
　　批示一件徐沐生狀請給領合同完案由狀悉本案駁回控訴之决定尙未確定所請暫從緩議此批▲一件李耀庭狀爲拒租不收請求備案由狀悉明德公司拒租不收該民等自可邀同原中保人向房主理說所請諭令收租之處無此辦法碍難准行此批▲一件石氏因與家長高子嘉脫離關係狀請備案由狀悉前據高子嘉以與該氏兩願離異請求備案業經本廳於三月二十四日旣經立有證書毋庸再請備案在卷仰即查照可也此批▲一件李榮發狀請執行由狀悉候傳追此批▲一件汪寛狀請繼續執行由狀悉着即親自來案候諭此批▲一件葉鍾甫狀請執行由狀悉候傳案訊追此批▲一件石學祺狀請銷案由狀悉准予銷案此批▲一件韋喬狀請執行由狀悉候傳案訊追此批▲一件沈瑞源狀請送達判詞並派員鑑價由狀悉本案判詞已飭吏送達矣所請鑑價拍賣應俟判决確定後再行核辦仰即知照此批▲一件韓嘉深狀請傳諭債權人銷案由狀悉候傳瞿子庭到案訊奪此批▲一件李蔣狀請分期償還由狀悉候傳陸其祥訊奪此批▲一件梁誠謙聲明解除委任由狀悉此批▲一件凌鏡清等狀請銷案由狀悉准將葉嶺梅開釋完案此批▲一件楊仁達狀領案欵由准領此批▲一件何叔和狀請暫緩執行出狀悉此批▲一件李元林狀請執行由狀悉仰即來廳候諭此批▲一　馮桃松狀請銷案由狀悉准予銷案此批以上五月六日 
[上海地方檢察廳]  
　　批示▲丁惠聰狀悉據訴該縣察縣日久請求令飭　傳訊辦等情查非本總管轄未使受理仰即知照此批▲匡　元狀悉案經傳訊仰即遵期邀同朱志儒及爾妻到案候訊可也此批▲陳文卿狀悉候據情　請同級審應核辦此批▲徐洪富狀悉查此案業經騐明諭知不起訴在案所請拘究之處　毋庸議此批▲趙銀根狀悉候聲請同級審廳核辦此批▲林　衍狀悉准於所請此批▲周謝氏狀悉查此案刑事部分已經判决至私訴一節仰即連赴同級審判廳核辦獨立提起可也此批以上五月六日 
[上海縣公署]  
　　批示▲皮鞋同業正副董沈從周馬老四等呈爲議訂行規環　立案給示保護由批呈悉該商等聯合城廂南市同業創設公所訂立行規旣據　中多數公議允洽蓋章聯稟應准備案給示遵守可也行規等件存查此批▲　業店帮全體代表金鼎齊馬桂芳等呈爲案已遵斷具結請布告遵守由批呈件悉給示遵守俾資安業仰即知照此批▲葉王氏呈爲案懸日久請賜飭吏提案訊追以保業産由批談福山因案避匿迭次催提未獲究竟談福山有無踪跡　如何查提方能提獲仰催征吏吳茂生具復勿延此批▲三益公司代表干湘芸等呈爲印照燬失請補給印諭以資執業由批查閱抄件地由法庭標賣司照紅契由法庭發給仰將標賣案由及司照紅契抄呈備核此批抄件一紙三益公司糧串二紙存 
　　布告▲爲布告事案奉江蘇財政廳令開案奉財政部令開查國内公債經理規則第十三條内開公債發息之期持票人如不將息票依期支取此項過期息票得自到期之日起至滿三年以内續行支取過三年後作爲無效等語現在三年内國公債第十號息票係由民國八年六月三十日起開始付息扣至十一年六月三十日期滿三年凡持有三年内國公債第十號息票者限於本年六月三十日以前持向各經理付息機關領取息銀過期作廢不再支付除登報通告外合行令仰該廳速即通令所屬各經理分機關一體遵照辦理等因奉此合行令仰各該縣遵照前項三年公債第十號息票自本年六月三十日期滿以後勿再付息並不得抵繳稅欵一面將截付日期先行布告周知是爲至要此令等因奉此合行出示布告仰縣屬諸色人等一體知　待此布告 
 
 

Page 16

 
 
   
 
 

Page 17

 
 
自由談家庭週刋第三十六期 
[家庭經騐談（下）] [  寂寞徐生]  
　　家庭敎育其道萬端非本篇所能畢述茲略舉世人所忽者數事以爲負家庭敎育之責者告焉 
　　（甲）與以良好之游戲旣資運動又養品性也 
　　（乙）授以有益之童話啓迪思想增進智能養蒙正始也 
　　（丙）與以良好之玩具鍜練其心身而養成模擬古來偉人之意志（翫具與幼穉敎育·有極大之關係·拙著玩具急宜改良·載於本年舊曆正月份申報常識欄·又翫具與幼穉敎育之關係·登有正書局婦女時報九號·皆論之較詳·可以參觀·） 
　　（丁）十歲以上之子女使作日記養成自由撰著之能力 
　　（戊）奬勵服勞如應對灑掃等事以養成勤劬之慣性 
　　（己）溺愛足以養成惡劣之習慣切宜注意 
　　（庚）注意飲食勿過飽勿過飢勿多閒食勿食時無禮節 
　　（辛）注意學校之功課與交友 
　　（壬）隨時矯正兒童不良之品性本身作則與以模範 
　　（癸）十三歲以上之兒女使習家庭日常之書算 
　　（三）講究衞生家庭者安樂之府也以安樂之府而羸弱困其身疴癢迫其體呻吟牀第荒廢時光人生最不幸之事莫疾病若矣雖然疾病之起决非突如其來者必有原因以釀成之也故欲健康其身冀登仁壽之域者固非防微杜漸有以塞其病原不可矣今之人至病發而始就醫吾恐其已晚矣夫罹病者其平時身體大抵本屬羸弱果精神强固元氣充足則寒暑冷癘之氣不得乘其隙而入夫何疾病之有於戲知斯道也其亦行攝養於平日母使調劑於臨時哉 
　　攝生之道不止一端編之可成專書大槪可分爲鍜練與修養兩種鍜練乃肉體的衞生修養乃精神的衛生吾人欲得健康之幸福兩者不可偏廢者也惟家庭衛生者則不特專注意於個人之衛生當注意一家公衆之衞生也德國婦女最注意家庭之衞生如居室之光線衣服之清潔客廳之陳設皆彼等平日研究之問題也且其性質溫柔謹愼皆有愉快自得之態融融洩洩喜氣籠罩全家誠完美之家庭哉佗若英美諸國之家庭家用器物無不位置井然陳設精潔不如我國人之家庭蛛絲密布穢垢聚積地卑而濕屋陋而黯子弟無敎僮僕喧譁刁頑野蠻無所不爲男子面顔憔悴有類病夫女子非裹足如囚即抺粉如鬼試入西人之家庭則明牕凈几花木幽邃令人心曠神怡胸襟爲之一擴見其白髮盈顚之老人精神矍鑠青年男女姿態挺秀英俊剛毅之性流露眸子間垂髫之童玉雪可愛游戲跳躍活潑潑地令人見而生愛嗚呼回顧吾國能不令人恍然以思悁然以悲乎 
　　嗟夫無良好之經騐故無良好之家庭無良好之家庭故無良好之社會無良好之社會故無富强之國家然而經騐者敎育之果敎育者經騐之花故欲得良好之家庭必自敎育始 
[喪葬宜從儉約] [  朱思忠]  
　　邇來生活程度漸高而奢靡之風反益甚婚嫁無論矣卽如喪葬之事亦必爭奇鬥勝大張塲面殮必豐郭必厚甚至一棺之微千金不靳一屆出殯則懸燈結彩笙歌喧天軍樂引導於前僧道執紼於後儀仗林立總延數里之遙觀者萬人空巷交通斷絕宵小亦乘機而蜂起傷風敗俗莫此爲甚卽中産之家亦必踵起效尤相率盲從掘鼠羅雀剜肉補瘡甚至典衣質物告貸親朋一若非此有損體面而辱先人者殊可哂也夫喪葬者子孫不忍其親之暴露故殮而葬之以保其遣骸耳尙何樂而作無謂之舉動是不啻以有用之金錢抛擲於汪洋之中徒博觀者一呼闊綽而已究何益於先人哉鄙意冨裕之家不若節此浮費移助善舉爲先人造福於喪家仍無大損而貧民已受惠無窮中産之家竟可盡行革除力求儉約非特可省經濟而負債之苦亦可免矣庸愚之見未識讀者以爲然否 
[我家的星期日] [  藴華]  
　　我家的星期日是合家人盼望的最快樂的一天我把我家近幾個星期日的消遣史混統作一個紀錄想讀者有很羡慕的也必有很不以爲然的 
　　我家平日起身最早的要算老祖母了不過星期日却要讓我和我的小弟弟佔先着了我倆本是同睡的約在六點鐘起身便悄悄地一同走下樓梯到庭中拍皮球去可惜上海地方的庭心大槪是狹小的不然我們還可把球踢着玩咧小弟弟今年十一歲我有十七歲了况且又是一個女子倘給鄰人瞧見了我那時拍球的形狀豈不要當作笑話但我在學堂中却和同學習慣了但見小弟弟起身取球時不待他邀合自會見獵心喜了 
　　我倆把球玩罷共同洗臉那時祖母和傭婦都早起身了祖母喜歡潔凈雖然年紀有這樣老總在這時候自己料理臥室果然收拾得很清爽我們年輕人没有伊那樣好工夫 
　　没會兒父親母親也起身了我只消聽得一聲樓窗開響就知如此那時總在七點鐘剛正敲過 
　　父親下樓去敎小弟弟搬水澆那庭中盆花我們在樓上一致梳頭八點鐘光景大家到樓下去就早餐我家住的是兩樓兩底那正客堂是會客室也就是餐室送報人將申報和良晨週報送來了父親看申報自由談的家庭週刋我看良晨祖母和母親閒談父親看完了就將内容講給衆人聽母親雖不大識字對於所講的理論極表贊同父親講罷我的說書先生的生活接着開塲了衆人雖不拍手我知他們很是歡迎的看他們全神貫注聽我演述的情形就可知道了良晨報新近出世其中確有幾篇小說非常動人足爲星期日的良伴記得有一次祖母聽我講罷後獨自轉了半天的念頭要是郵差送信來父親有時到隔室去寫回信不然他也坐着讀小說今天他辦事的行中完全不用去得我向母親要鑰匙去開那隔室中六天鎖着風琴彈着唱着小弟弟也和唱着父親並不厭煩有時還來擠掉我的位置搶着彈弄母親也會唱一兩只短歌不過不大肯唱只常袖手旁觀祖母上樓靜心念經念經是祖母唯一的消遣法 
　　今天的午飯總比平日饌肴豐盛些大槪是四樣倘有親朋來了便有六樣因爲下飯的東西可口我的飯量也增加了 
　　午飯罷後不是開留聲機器便時大家拍檯球檯球之戲除了老祖母外各人都參與的父親最是起勁他二十年前在學堂裏練就的工夫至今在家庭中還可推獨步咧要是有女客人來到我家我們便接下去談談笑笑不分長幼没有拘束的不然我又講小說了再不然我獨自看小說不管他們幹什麽父親大槪在下晝時候出去一䠀我們有時也合家出去看日戲不過很難得的 
　　薄暮的時候大家出去在近段的馬路上散步一會母親平日不出門的老祖母尤其如此這個聯合散步很足開拓心胸不過祖母加入的次數較少加入時大家的脚步跟着放慢小弟弟最不贊成 
　　晚飯後閒談了一會大家提早睡覺了 
　　那傭婦除了三餐必須料理其他雜務不敎伊做伊可以隨時出去只要不誤三餐的時間 
[疑] [  嚴芙孫]  
　　夫妻相處不是一年半載的事情比不得是朋友今天和你結識明天察出你的品行不端就此可以割席說到夫妻合蓋一條被是要厮守着過一世的日子最要緊的是彼此開誠相見無論什麽地方不能容有一些虛僞的矯作那美滿的家庭裏才能流動着融和的空氣否則就要我疑着你你疑着我大家面和心不和那愛情上就隔着一層障礙的薄膜夫不明說什麽妻又不明說什麽各各的心坎裏深深的都藏着一個疑字 
　　應松菴娶了常錦鴻眞好算是璧人一對曉得他們倆的人誰不說松菴眞是少年老成懷着一肚的文才在那吃着嫖賭上從没染着一些嗜好錦鴻又是個品學俱優的好女子佐理家務又是井井有條他們倆愛情融合得着互愛的精神有時語言間小有衝突也能彀互相諒解他們倆從没鬭過一回口因爲無論什麽事都是相見以誠大家都没有什麽不可告人的事情的 
　　有一時松菴赴他表弟沈松芳的宴會略爲喝了幾杯酒就此醉倒松芳雇了一部車子送他回來松菴脫了衣服倒牀便睡 
　　錦鴻檢尋書橱的鑰匙便檢到松菴的衣袋裏鑰匙没有檢着倒被他檢着一張美人兒的倩影上面明寫着「松哥惠存妹玉敬貽」八個大字他看了又看覺得畫中愛寵娬媚輕盈委實比自己美麗得多也難怪松菴變心哪他本想推醒松菴揭破他這幾年戴着那愛情的假面具只是想着男子果要變心和他吵鬧也是没用不如裝作痴呆讓他戴着面具鎭日價瞧他扮出鬼臉倒也覺得有趣可是别的地方處處在暗中不可不防主意已定就把原照仍納袋中這回事索性就隱忍下來 
　　可是錦鴻也有一回事瞧到松菴的眼裏有一晚松菴回家走進小衖在月色朦朧之下瞧見錦鴻和一個白晳的少年倚在牆角喁喁情話他們倆說一回哭一回末後錦鴻給那少年兩塊錢和一隻小銀表那少年才含淚稱謝的向西去了松菴當下氣憤極了暗想他妻子如此無恥這醜何能外揚這晚就負氣宿在友人家裏第二天正午時候才悻悻的回來向錦鴻逼不出小銀表錦鴻倒哇的哭了暗想他丈夫有了外遇竟成夜的住在外面如今曉得我的事倒來和他逼取銀表他只明於責人就昩於責己麽 
　　唉事已如此他們倆只索在暗中你來一槍我來一箭那五年工夫製成愛情結晶的情彈一旦就此爆裂沈松年的堂妹玉如出閣了臨嫁送給他一張照片松年非常感慨就趁那晚宴會的時候託松菴題上一首辭做爲一個紀念可是松菴病了好久十來天還没落筆連得照片也没還他這天松年有便不免要向松庵索取才踏進松庵住的那條衖裏忽見倒斃一具男屍渾身都帶傷痕血跡分明是生前給人毆斃的松年就駐足的看只聽有一夥人都嘆息道可憐死者不是别人就是常錦鴻父親庶出的兄弟今年也不過才二十四歲只因自甘墮落專習下流在五年前就被他父親驅逐出外一般親友都當他已死去不想錦鴻出嫁的這一年念着兄弟之情就私自的養活他他兄弟甘與盜賊爲伍這樣不名譽的事錦鴻就瞞着他的丈夫顧全一些顔面叵耐他兄弟還是野心不改時常等他姊夫出去黑夜的摸到他姊姊那裏要錢作他孤注的資本有時不能滿他的慾望他就重施好身手的勾當這回被人毆斃也是孽由自作啊 
　　他們倆愛情上那層障礙的薄膜揭破了松庵笑和他夫人道從此我不疑你了望你恕我以前鹵莽武斷的不是錦鴻也微微的笑了笑道我也這般想 
　　我故說夫妻相處必要開誠相見彼此互相諒解没有那一句話不能大家說破的决不能容那『疑』字扶破那結晶的情網 
 
 
 

Page 18

 
 
   
 
 

Page 19

 
 
申報星期增刋 
　　中華民國十一年五月七日星期日第一百三十五期 
[國内一週大事紀略] [  旡用]  
　　本星期中國内情形爲一般人士所注目者即爲直奉　爭一事夫直奉同爲我國之軍有戰不可謂之公戰祇可謂之私鬭第其遣將調兵震驚全國吾人就事實立論不得不認爲有紀載之價値此次事件滬上所得消息要因其地之不同而異大抵從天津等處來者於奉軍方面多揄揚從漢口等處來者於直軍方面多廻護以致眞確消息祗能於字裏行間求之西報亦云此次戰訊須作三折算誠者其仁者見仁智者見智難得公平之判斷也記者默察一般社會要以報紙之報告而　驚喜今日得一訊焉云某方進某方退則表示一種感想明日得一訊焉云某方勝某方敗又表示一種感想論定是非談何容易茲姑援編年之例將逐日之報告撮要言之（一）二十九日消息奉直軍二十八晚開始大戰西路長辛店奉軍退中路廊坊附近直軍退至固安東路馬廠附近同時發生戰事張作霖二十八申刻抵軍糧城是可謂之互有勝負而東海下令停戰保衛京師保護外人亦滑稽甚矣（二）西路奉軍得援軍之助逐退直軍三十晨進佔良鄕（三）張作霖軍到落垡一日親攻長辛店直軍始退京電直軍死旅長董政國奉軍死旅長梁朝棟傷師長鄒芬此兩日可謂之奉軍小勝（四）長辛店方面戰事無發展固安二日爲奉軍所佔所有一日退至良鄕南之奉軍二日又戰結果未詳是謂爲奉軍小勝無甚關係無寗謂爲無勝負三日東西兩路均有大戰一時盛傳吳佩孚陣亡然直軍敗而奉軍勝固可信已（六）東西兩路均大戰三日午後直軍稍挫晚又進攻至四日晨長辛店豐臺相繼爲直軍所得奉軍向落垡退却東路直軍先佔馬廠後佔靜海奉軍迅速退却馮玉祥軍亦已到齊參與戰事參證路透東方各社消息亦均云爾是爲奉軍大敗直軍大勝可無容疑（七）五日無確訊所傳猶爲四日之消息也總結此一星期中奉軍勝多而直軍勝少奉軍勝先而直軍勝後故就戰爭準最後之通例論似不得不歸於直軍勝利然究竟如何猶須觀察此三數日中之光景而外人已微有表示反對斷京奉準備保京師或者此大戰之結果即在此數日之中歟此外小枝葉如五一之勞働紀念良以我國工黨毛羽未豐不能引起過大之影響南方北伐孫陳意見不同勢力旣分自難前進中外人士共注目於直奉戰之一事則餘殆不遑顧及矣 
[世界一週大事紀略] [  旡用]  
　　本星期中世界情形記者屢屢紀述之（一）日諾瓦會議頗有變化英相於痛陳歐洲危象以前先言日諾瓦大會之重要謂此會爲世界歷史之界石因歐洲所行之方向繫於此會之决議也而於俄德不主過壓謂如協約國聯合而久行釀成怒德與饑俄互相勾結之政策則歐洲能有幾時而不爲荒凉之塲乎吾輩現旣爲勝利國如妄用勝利報復必接踵而來前之德國其殷鑒也會中致俄覆文英法意比日五國除合作以恢復實業外並準備分認資本敎皇函盼會議有良好結果謂各國願犧牲以謀公共幸福與社會之必要恢復者尙不多見殊可扼腕俄國戰債英國建議交國際法庭或美國大理院或國際聯盟行政會所擇定之公斷法庭審查之而决定一定欵額限五十年内償付並加息五釐敎皇並擬聯合天主敎徒扶助喬治對俄政策之表徴法國代表則主張激烈謂俄國如不接受協約國條件則可不必在日諾瓦會議繼續討論比國則反對恢復私人財産之辦法决計退出專家委員會及俄事股員會現在英國擬犧牲其一部份之賠欵以利法國但須法國承認俾德國目前亟債可減至能募集國際公債程度之辦法美國謂苟俄國不承認其債務則美國不能承認俄政府此爲最近日諾瓦會議之大較也（二）鴉片問題國際聯盟會中二十八日通過一議案主張各國鴉片出入槪用政府執照等計畫以便取締雅片及雅片製品之出産與運銷委員會一致贊同採取特别嚴峻計畫以絕嗎啡私運之必要中國代表稱可鼓起中國輿情凡謀切實之禁絕委員會接受其言遂宣稱他國之進行繫於中國之主導故現在聯盟會請中政府認眞透澈調查中國栽種罌粟之情形俾以更可恃之報告送交聯盟會並議列邦運華之嗎啡高根等是雅片一事友邦不可謂不協助祇須我之努力自振耳（三）印度伯里壐登獄中囚徒圖逃死傷甚衆久受壓迫之種族無處不圖自由性使之然也（四）愛爾蘭事件柯克郡殺死基督教徒南愛爾蘭兩黨之和會已在杜白林决裂其英愛和約之贊成與反對兩派領袖聯名發表宣言書勸各方面勿起衝突並勸軍隊統一二日基爾松尼之戰爲休戰後最劇烈之一次叛黨占據各大厦蓋一時恐未易敉平也他如法比將締經濟條約英國皇家飛行隊白來克已被請作環游世界之飛行以代前試飛殞命之羅斯史密斯爲梅克密倫大尉土政府願接受協約國之和局提議歐陸情形是無大變化而英下院議員請洋意日本已向遠東民國取攻勢謂此舉違反日本在華會所發撤兵宣言蓋日本之行動已爲英輿論之所不容矣 
[巨哥司拉夫之憲法] [  通一譯]  
　　巨哥司拉夫之憲法於去年六月二十八日正式告成發生効力巨哥司拉夫爲新造之邦歐戰後合塞爾伯Ｓerb克羅脫Ｃroat及司羅文Ｓlovene三民族而構成者也製憲時有主張採聯邦制者有主張用單一制者兩派力爭頗甚卒賴其首相迫希區Ｐashith之力採單一制然贊成與反對者僅差數票耳該憲以塞爾伯一八八八年之憲法爲藍本稍加增益故其政府組織仍襲國會制國會之組織仍取一院制其他若預算制審計制國會會議制諮議院選舉制等亦莫不脫孕於塞憲塞憲對於人民權利一端規定綦詳而今巨哥司拉夫之憲法亦然 
英國希爾司女士爲有名之女運動家圖中水上自由車經再回改良後現每小時能行六英哩女士擬乘之以橫渡英吉利海峽云 
全憲共分爲十四章第一章分爲三條規定巨哥司拉夫爲立憲國會世傳君主國家及國名國章國徽國語第二章分爲十八條人民之權利義務列舉無遺第三章分爲二十三條社會經濟法令之關於勞工衞生婚姻及疾病失業殘廢老年死亡保險各端咸備焉第四章以極簡單之文字解釋治制上之權限第五章專述君主之權限並聲明政府當由内閣管理之第六章述攝政制第七章共有二十一條列舉國會組織法及選舉法第八章共十九條行政權限地方自治諮議院各端皆有詳盡之規定第九章述司法權以使其處理民刑訴訟時有獨立精神爲主旨惟司法權之及於政府其他各機關之規定幾付缺如實爲奇特第十章述賦稅預算及國家普通經濟法第十一章述陸軍制軍事法庭及軍役年期各端第十二章規定修改憲法手續類從法國制第十三十四兩章述新舊官員新舊機關交替職權之手續並聲明憲法發生効力此巨哥司拉夫憲法之梗槪也 
　　巨哥司拉夫之政治組織大致與法國同法採國會制巨亦採國會制内閣之權限閣員之支配國會之組織議員之選舉政黨之衆多行政法權之範圍諮議院之地位議會質問政府手續等各要端巨與法無不相似巨與英同爲君主立憲國而皆採國會制者然謂甚似英母寗謂其似法若與美較則絕不相類矣 
　　巨憲有兩大特異之點一爲凡屬人民除國慶日或國假日外不得被迫而參與宗敎典禮或慶賀一爲宗敎領袖不能以其宗敎上所享之權力施諸敎堂之外參與黨爭巴爾幹人民敎别頗多其間惡感太半因異敎而發生今於憲法中列此二條可以防患於未然也 
　　憲法條文 
　　第一章 
　　普通條文 
　　第一條塞爾伯克羅脫司羅文人民之國家爲立憲有國會及君主世傳者 
　　正式國名爲塞爾伯克羅脫司羅文帝國 
　　第二條帝國標記爲一雙頭張翼作飛狀之鷹以紅色之盾爲底帝國皇冠豎於雙頭之頂鷹之胸有盾一帝國標記附於其上塞爾伯以十字代表之十字在紅色盾上其縱橫兩桿皆作火鎌狀克羅脫以有二十五小方格之盾代表之格子紅白相間司羅文者爲一藍色之盾上有黄金色六角星三星之下有白色半月一 
　　國旋藍白紅三色平行 
　　第三條帝國國語爲塞爾伯克羅脫司羅文語 
　　第二章 
　　人民之根本權利與義務 
　　第四條全帝國有公民權一公民在法律之前皆平等受國權同等之保護貴族爵銜及産生時之優越狀况皆不受承認 
　　第五條人身自由得有保證無論何人不能受非法之審問捕拿及其他侵犯自由之行動 
　　無合格職官書面列有理由之捕人證無論何人不得因任何罪名而受拘禁此項證書當於拘捕時出示於受捕者若爲情勢所限而不能爲此則逮捕後二十四小時内定須示彼以證書受捕者見此證書後可於三日内向適當法庭申訴若於此限期内不申訴檢察官須於二十四小時内以證據送達於審判廳該廳須於接到證據後二日内予以判决此爲最後之判决·職官違叛上述規定當受非法剥奪人身自由之罪 
　　第六條無論何人不能受不合格審判官之審判· 
　　第七條未受官廳合法傳訊及得按法自衞之前無論何人不能定罪 
　　第八條懲罰祗可按法以判决而祗可加諸爲法律於事前所規定應受其處分之罪 
　　第九條純粹之政治犯不能受死刑若實行或圖謀刺殺皇帝或皇族則當按刑律處以死刑若純粹之政治犯附犯刑律或軍法中有死刑處分之罪則亦當受死刑 
　　第十條無論何人不能逐出國境或自國内之一地至他地爲法律所預先規定者不在此例 
　　無論何人苟無司法官之命令不能因任何事端逐自其本鄕地界 
　　第十一條住屋不能被侵官廳除按法律預先之規定及手續外不能考查或搜索住屋當未搜索之前官廳有示被搜索房屋居住者以成文而列舉搜索理由之搜索證書之義務被搜索者見此證書後有權可向就近法庭申訴然此項申訴不能阻止搜索之進行搜索當立刻實行於其他兩公民之前搜索旣畢官廳立卽應告被搜索房屋居住人以搜索之結果携去考查之物件當予以清單並須經官員簽字 
　　夜班巡士除遇倉猝事故聞屋内有呼救聲外不能擅入住屋若有於夜間入住屋之必要當有市政廳廳長親同鄰人二在塲監視 
　　官員違叛上述各條規定者當治以非法侵擾住屋之罪 
　　第十二條信仰及良心自由得有保證各敎信徒在法律之前享有同等權利而皆可公然施行其宗敎上習慣公民及政治權利並不因敎别而有等差無論無人不能以宗敎爲藉口而規避公民與軍役上之義務 
　　任何宗敎在帝國任何部份已經法律承認者可准其傳佈其他宗敎祇可按照法律而得承認已得承認之宗敎可自由管理其敎務敎會組織及經費惟仍須受法律之約束 
　　無論何人不能被迫而於公衆之前宣佈其宗敎信仰意志無論何人不能被迫而參與宗敎典禮遵從宗敎習慣國慶日及受父母保護人或軍隊長官按法律節制者不在此例 
　　得有承認之各宗敎若按其宗敎上之習慣須與國外執政者締結關係亦可聽之其手續當以法律規定之 
　　國家預算中所列資助敎會之欵當按各敎信徒之多寡需求之程度均分之 
　　宗敎領袖不能利用其宗敎權力於其敎務房屋宗敎性質或其執行職務之外以達黨爭之目的 
　　第十三條出版自由印刷品新聞紙之披露發售及流通不能設法阻遏之出版物祇能於戰爭或戒嚴時檢查惟須按照法定手續新聞紙或印刷品文字有陵辱元首皇室外國元首間接唆使國民强改帝國憲法或損公衆道德者其流通及銷售當被阻止惟干涉或禁止某印刷品或新聞紙發行之官員當於執行後二十四小時内諮告於法庭該法庭必於二十四小時内决定厲行或取消此種行爲若於此時期内該法庭無所表示則該案當認爲已見撤消 
　　出版界對於罪案負責者爲著作者主筆印刷者發行者行銷者至於何於何時若何而上述各類之人當依何手續對於所舉發之罪案負責當另訂法律規定之普通法庭皆可審理一切出版界之罪案 
　　第十四條人民有集會討論之權關於此端之詳盡法律當另訂之人民不能挾武器而集會公衆會集須於舉行前至遲二十四小時前報告官廳 
　　會集之宗旨不爲法律所禁者人民有權召集之 
　　第十五條人民有請願之權請願書可由一人或一人以上或全體合法人民簽字請願書可呈於任何秉有政治權者 
　　第十六條科學與美術不受箝制而享帝國之保護與扶助 
　　大學敎課不受限止 
　　敎育爲帝國固有權之一 
　　全國敎育按其施佈之宗旨無二制 
　　全國小學當予學生以道德訓語發展公民心而使其有國家國家統一宗敎無爭之觀念 
　　公民敎育以個人爲主觀其所習爲普通科目而其施佈當以强迫行之 
　　宗敎敎育可由親長或保護人自由擇之以宗敎爲類别而各適合其敎理專門學校當按工商業之需要而開設國立學校不收報名費學費及其他費用 
　　私立學校敎會學校之限止及管理法當爲之訂定法律凡屬敎育機關皆受帝國節制 
　　帝國當予增進民智之功程以助力 
　　小民族初淺語言敎育之敎授當爲之訂定法律 
　　第十七條除在刑事偵查戒嚴及戰事期中私人通信電報電話之權不能侵阻之 
　　凡有侵阻私人通信電報電話者當按法懲治之 
　　第十八條各公民有控訴法庭或自治區域官員因執行其職務而對彼犯刑事之權 
　　帝國大臣法官兵士有特别法律管理之 
　　帝國或自治區域内官因誤用其職以致對人民犯案者 
　　帝國或自治團體對法庭負責當事職權官當出庭受審案發後九月内不申訴即歸消滅 
　　第十九條帝國各項爲法律所承認之官職凡屬塞爾伯克羅脫司羅文人民皆能充任之 
　　外國人民在帝國居住十年後若得諮議院明白之認承一合法大臣預先之擔保亦可充任帝國職官 
　　第二十條僑居外國之公民得享受帝國之保護各公民已盡其公民義務之後有權可以放棄其公民權 
　　帝國不能自行讓棄公民 
　　第二十一條各公民俱有遵守法律維護國家統一利權保衛祖國及照其能力依法律規定濟助帝國擔負之義務 
　　第三章 
　　社會及經濟條文 
　　第二十二條爲使全國人民同享隆盛之福利起見帝國將使用其能力發達　經濟出品並當設立一永久科學館使貧窮而有爲之子女習藝於其中 
　　第二十三條勞工界在帝國翼護之下 
　　未成年之婦孺受傭於有碍衛生之職務者得特别保護法律當規定保護工人安全之力法及各業工作時間 
　　第二十四條腦力之出産物爲著作家之財産當受帝國之保護 
　　第二十五條商業上之合同若不與社會利益相衝突其締結自由可受法律承認 
　　第二十六條帝國以正直之精神爲防止社會傾軋起見有干預公衆利益及按法取締公民間之經濟關係之權利及義務 
　　第二十七條帝國當注意於（一）人民普通康健之增進及社會狀况之有關公衆衛生者（二）母及幼孩之衞生（三）維持全國人民康健之體格（四）止遏流行病及濫飲酒精（五）設立施醫院醫藥費盡免 
　　第二十八條婚姻當在國法保護之下 
　　第二十九條帝國當盡力扶助帝國資本團其他公共不謀利之經濟組織亦當予以同樣之扶助此項資本團或經濟組織遵守其範圍經營其業務時較其他私人組織當得優先之扶助 
　　帝國當訂一公司條例適用於全國各地 
　　第三十條農人保險會社當爲之特訂法律 
　　第三十一條工人不測災禍疾病失業殘廢年老死亡之保險當爲之特訂法律 
　　第三十二條戰事中死亡兵士之孤寡父母貧不能自養者當受帝國特别保護以示優待 
　　殘廢兵士之供養戰士子女之敎育當按照法律爲之特訂條件 
　　第三十三條工人爲增進其工作狀况起見互相結合之權得工法之保證 
　　第三十四條業於水上及捕魚於海者當得帝國之特别注意 
　　業於水上者疾病殘廢年老死亡之保險當爲之特訂法律 
　　第三十五條帝國當建造及維持爲社會所需要之各種交通業務 
　　第三十六條各種横征苛歛皆在禁止之例 
　　第三十七條財産權利得保證業産不發生義務業産不能用以碍及公衆利權私産種類範圍及限止當由法律規定之 
　　爲公衆利益讓予私産按法當得酬報 
　　第三十八條預定財産世代相傳之制當行廢除 
　　第三十九條帝國按照法律可抽遺産利益之一份爲承繼稅其多寡當以遺産人與承繼人之關係及遺産之價値衡定之 
　　第四十條軍隊佔居民屋或其他需要物必予以相當之酧報 
　　第四十一條私人之大森林當按法律讓予政府或自治團體法律當規定大森林之限度 
　　可以製成森林之地該森林告成之後可有裨於氣候及農事者亦當讓予政府或自治團體 
　　私人得自外國政府之大森林按法當無酧報讓予政府或自治團體法律當規定農人培植林木之手續自費其勞工培植林木者可採取林木以建造房屋或作然料或畜牧於其間 
　　第四十二條以前在外人治權之下之土地其人民與外國政府之關係自該境歸帝國之後即告終止未歸併之前其人民所受不公平之待遇或與私人所締契約按法仍得理直辦理 
　　歸併土地上之佃戶自歸併之後可爲其歷來所耕耘地域之主有者且無須納何種酧報而可有遺傳權利 
　　第四十三條大宗業産之讓歸公有及佃戶分其歷來耕耘地産之辦法當受法律之節制法律當規定讓予業産者應得之酧報從前外國皇族主有之大宗業産及外國政府給予人民之業産讓渡於公家不能得任何酧報 
　　居住公有地域者當得當地自由組成居住會社之助力居住者並當得不可少之生産物具凡爲塞爾伯克羅脫司羅文人民出力救護之兵士當於此等地域内得優先權法律當規定分派此等地域之手續並訂定此等地域不得私相傳受或用任何方法取去之 
　　第四十四條設立工業院以管理社會事項及製訂工業法律其組織法及權限之支配當由法律規定之（未完） 
[日人侵略西比利亞史（再）（續）（二十二）] [  朽木]  
　　對於五月十四日大井司令之宣言烏丁斯克政府外交總長答稱 
　　本政府現與蘇域政府於軍隊占領烏丁斯克之日曾設定中立綫蘇域紅軍中止其向格色楞河ＳelengeＲiver迤西之進行本政府應設法防止與日軍前隊之衝突本政府爲希望各内部問題滿足解决起見現已停止對於内部敵人軍事上之活動今日本軍隊尙極力爲反動之行爲實違反俄國革命軍之公意余今可確實證言本政府之目的係在和平統一故亟願與日本司令迅速提商各種問題而爲最終之解决 
 
 

Page 20

 
 
　　　十一日烏丁斯克政府對於各協約國有最新演詞宣布遠東共和政府之組織及俄國遠東有亟行恢復和平及秩序之必要全俄蘇域政府之紅軍應終止在指定某點迤東之進行外國政府應注意日本軍隊行動不使再帮助長集中於赤塔之反對黨之勢力應將至赤塔之路塗公開使脫蘭斯貝加爾省得與其他之遠東各省聯絡速成統一共和國與各協約國友誼上之經濟關係應從速回復以謀未來之幸福所有各外國之遠征隊應一律撤退而專謀商務實業上之發展近烏丁斯克政府正與各國商量撤兵一面復與蘇域政府休戰謀統一之方法然日人則仍在沿海省厲行其政策不准沿海政府承認烏丁斯克政府其勢力則集中於薩哈連Ｓakbalyan黑龍江之對岸（該地實中國領土）繼續壓迫阿穆爾政府使與烏丁斯克分離而聯合於爲己所利用之沿海省政府（二十三） 
　　爾時日人仍繼續其方針不顧俄人之意思積極進行且同時預備以新式方法攻襲阿穆爾省吾人今試述其有力之電報兩紙於下（此電在日人方面迄今仍絕對否認） 
　　東京陸軍省訓電一九二○年六月十二日秘密命令一二三三號 
　　訓駐海參崴之西比利亞軍隊司令官 
　　阿穆爾省尼哥勒弗司克事件以後日本帝國政府不得不發以下之訓令保護沿海省及阿穆爾省日人之利益今訓令該司令爲保護本國利益起見於必要時應設法占據沿阿穆爾一帶之領地並應照以下之方法預備行動上述之領土應分爲三軍事區域以現時政治情形政府不能再派多數軍隊前往吾人恃該司令軍事上之歷練及敏捷設能照訓令行事必爲天皇所贊許又凡可以帮助該司令之處吾人必以外交上之方法爲其後盾俟占領時必迅謀民政上之組織幷速組織委員往各該處着手軍政財政上之秘密調查對於海蘭泡亦應亟取攻擊方法因該地布滿黨人及紅軍據吾人所得各該處之報告攻擊之機會業已早日成熟該司令應早日預籌一切以備臨時出發日本帝國政府希望將占領事於最近期間從速終了故訓令該司令於最短時期内從速進行 
　　大井司令接到此電今後即刻轉令駐Ｋhabarovsk十四師團司令之訓電如下 
　　海參崴總司令部秘密命令二四二號 
一九二○年六月十七日 
　　收到電後應速電覆該師團能於幾何日内進攻海蘭泡該師團應速籌進攻之力量是否充足設以爲不甚充足應即電知以便令在赤塔之軍隊迅往集合進攻時阿穆爾河之橋梁最關緊要應即日着手修理必要時並須占據該地方之砲兵廠據前此報告本司令以爲該俄人必可爲我軍之助本司令意謂吾人必占據沿海省全部之管理權故今訓令速與可恃之俄人籌商 
　　自日人接到東京訓令六月十二以後即行大井簽名進攻阿穆爾省日人之活動遂完全開始毫不顧及俄人之眞正意思及其希望之目的所謂脫蘭斯貝爾地方日軍退出之說不過爲占據薩哈連域之飾辭而已（二十四） 
　　一九二○年七月三日日本政府發出下之宣言 
　　自本年三月十二迄於五月之交阿穆爾之尼哥勒弗司克之布爾雪維克Ｂalshabevsk曾殺害日本防衞兵及日本領事署之雇員日本居民亦多有爲所殺者其總數在七百人左右日本帝國政府因自衞之必要不得不取必須之手段現時該地幷無政府可與談判故日政府一切事務無從辦理今在合法政府未經組織各種交涉未經解决以前薩哈連之全境不得不暫時占領在脫蘭斯貝加爾地方所有捷克軍業經退出本政府亦再四聲明故特照前言撤退至海參崴地方及其附近不惟妨及高麗之安全且傾向於非友誼之態度日人在彼處者不在少數Ｋhabarovsk市爲至薩哈連之要路故日軍應有若干必要人數之存留直至各該處完全恢復平安之日止（二十五） 
　　謝米諾夫因日軍遽爾撤退不勝驚異於七月十一日呈日政府允許日軍至少須在脫蘭斯貝加爾再駐四個月日政府之回答於八月十一日始由西比利亞司令部轉到對於謝米諾夫頗表示不甚滿意 
　　東京陸軍省足下之要求已由日本帝國政府詳細審度本政府甚願日軍再爲友誼之駐紥但各方情形頗有不能允許之勢日政府現以爲足下之意致日本政府不能助足下貫澈其目的日政府曾確實宣言於各協約國不意各方面之情形實得其反云云（二十六） 
　　日人雖已宣言退出脫蘭斯貝加爾但仍未與烏丁斯克政府簽准停止軍事活動之約竟在於退出後仍保存謝米諾夫固有之地位約中之要點略謝謝米諾夫部下所有之勢力實爲日本遠征隊所認可日軍雖退出仍須繼續維持其勢力該約於七月十五日在剛果塔軍營由日俄兩方代表簽字（二十七） 
　　今試再述七月十二日大井總司令電訓Ｋhabarovsk十四師團之密令如下 
　　海參崴一九二○年七月十二日訓十四師團司令據報告該地方政府毫無勢力共産黨日益增加而强固但此於吾人之計畫無關彼等之勢力决不能十分充足日人之與地方政府聯合進行者應急握全權至該地方完全占領之日爲止現謝米諾夫之交涉將次終了其目的可望完全達到現惟俟本政府之批准耳頃奉陸軍省命令謂因歐洲形勢有變吾人之計畫不能於本月内進行陸軍大臣令余特别注意故訓令該司令取同一之方法最近幷未得該司令在該地方行動之報告吾人之各省先驅是否與接洽妥協應即電覆大井簽名 
　　八月二日大井復有密令如下 
　　海參崴總部一九二○年八月二日密令二四六號訓十四師團 
　　對於阿穆爾省之攻擊不得遲至八月之末該司令分佈軍隊之辦法應即照允沿烏蘇里河之左岸應加多工兵攻擊時可由烏蘇里着手或從松加里Ｓungarl亦可各方軍隊應同時開始攻擊據此間所得報告敵軍頗覺堅固其右翼附近烏蘇里一帶則頗脆弱故彼方必易於得手該司令欲於薩哈連方面得有助力頗不易易因與中國之政治關係不易辦到已曾設法進行終仍無效又與謝米諾夫之交涉幷無何等結果因該軍之精神上已帶過激派之性質據陸軍大臣命令我軍目的應如下述即所有不合法及過激軍應一力驅迫出境不使在該地逗遛我軍如能迅速進行一月内此舉想可辦到使之分散於赤塔各處該軍有何儒要應卽電知俾得迅爲預備 
　　大井簽名 
　　但日軍雖取如此迅速主義無如形勢大變八月四日陸軍省遂有密令與大井令其將軍隊撤退 
　　東京陸軍省密令四六六號一九二○年八月四日訓海參崴總部 
　　帝國政府現被逼迫故採取下之决定現以歐洲情形蘇域政府在波蘭前境之勝利蘇域政府危險程度之增加美合衆國及中國對於俄事之漠視美函對於薩哈連之問題及其戰事之預備俄德秘密條約之成立吾人於西比利亞不得不變更態度最近美國要求日軍完全由西比利亞撤退已成最重要之問題以上各種情形吾人已被迫不得不取暫時觀望之態度凡在西比利亞軍隊於占得各地仍暫時維持現狀惟對於阿穆爾省之進行應即停止但各軍力仍須集中以備不時之需（二十八） 
　　日軍因以上命令遂不得不中止其進行之秩序九月十八日政府公布宣言謂 
　　據本年七月三日日本政府之宣言謂日軍退出脫蘭斯貝加爾一事因俟該地之秩序回復故有若干之軍隊仍在Ｋhabarovsk留駐現以政治上之情形特宣言該軍由該地撤退云云（二十九） 
　　日軍之離脫蘭斯貝加爾俄人復大受蹂躪謝米諾夫僅脫身由赤塔逃出乘一飛機遠遁時烏丁斯克政府遂由烏丁斯克遷至赤塔蓋據各省代表會議之决定於是曰軍遂漸入西比利亞各境而蔓延於滿洲方面矣（三十） 
　　日人是時雖已完全退出赤塔一帶其勢力仍集中於沿海省各處海參崴亦包在内該處尙在日人掌握中質言之卽日人仍厲行其匪軍ＢanditＡrmy之政策謝米諾夫之部下遣至Ｇrodepovo爲哥撤克Ｃossack之中心克貝爾Ｋappele部下遣至Ｎjkolsk拉惹都羅Ｒazdolnoy亦遣至他處雖沿海省抗議日人仍無顧慮一面復力斥烏丁斯克政府謂其强迫謝米諾夫軍隊離去赤塔爲違背七月十五日之協議日人是時復四處設法俾謝米諾夫軍能得補助（三十一） 
　　邇時俄國遠東各處之交通漸次恢復各地方政府及地方議會之代表於是有十一月九日赤塔之會議圖遠東省之統一獨立宣言漸形强固憲法會議代表之選舉期亦已决定幷採用普通選舉法（克倫斯克Ｋerensky所定之普通選舉法）决設一遠東中央政府以赤塔爲首都並一致决定提出外國干涉之抗爭凡軍官兵士及哥爾撤克ｋolchak謝米諾夫之部下均許一致與會又發表宣言歡迎外國政府與遠東共和國中央政府恢復政治經濟上之關係（三十二） 
　　日人則以最强之手段壓迫沿海省政府及地方議會不使其遵守十一月九日會議之决定占據該處鐵路無論何人不得於日軍所駐守之車站ＳtationＹevgenyevka越出一步該處政府不得以現錢運出該省境外雖日人如此壓迫而該省地方議會仍遵從前會宣告承認赤塔之政府爲遠東共和國中央政府（未完） 
 
[圖爲僑美中國女伶冬之花之肖影近現其色相於美國某名所編『廚夫阿吳』影戲中觀者盛稱其扮作之佳]  
[國富之各國比較] [  旡用譯]  
　　統計書類興味殊少日本東京平和博覽會各報之計數類大都無感覺而觀過其悉心考究者殊尟社會敎育館之大阪府出品中所揭出之國富統計人之成數甚多差堪信用矣 
　　十年一月現在之國富狀態從各方面算出如左 
萬圓 
土地之富力五·六五六·六五五 
建物同一·○四四·五三五 
家具美術品三七二·○六二 
家畜五·六九七 
沿海水産四五八·四二四 
鑛山五六六·七八八 
船舶車輛一三四·二二三 
鐵道橋樑八○·八二三 
工業機械一四一·四三九 
電氣瓦斯設備一○七·七五三 
硬貨及地金一一○·二六三 
港灣運河富力一六一·二八三 
電信電話設備六九·五五七 
商品之富力三四七·一六六 
計九·三○二·五七八 
土地之大部分爲農業所占者亦殊偉大即國富總計達九百三十億二千五百七十八萬圓國民一人當千六百六十二圓更以之爲年代别 
 
 

Page 21

 
 
神功皇后三韓征俄當時之富力一七·五二三萬圓 
原平一谷合戰時分四一·二六四 
豐太闔征韓當時九三·六八○ 
美船品川來訪當時五○八·四七二 
王政維新之明治元年六八一·八一七 
明治二十二年憲法發布之年一·三○四·三四四 
二十七年中日開戰當時一·六六六·六六四 
二十七年俄日開戰當時二·二七四·二○四 
大正元年三·七五二·三四七 
大正十年九·三○三二·五七八 
往昔之富力如何疑問此不過聊備參考更比較列國之富力 
　　美國七六·○四九·五六二 
英國二一·七一四·六二八 
法國一六·五八二·二○四 
日本九·三○二·五七八 
以日本之富與美國比較僅八分之又比較英國二分之一不必過於樂觀也國民一人之富力槪算如左 
圓 
美國七·一九六法國三·九九八 
英國四·七九七日本一·六六二 
更就國民一人一日平均所得金額計算之 
分 
美國二三○法國二○ 
英國一三一日本四六 
大都市住居者一人一日平　所得金額 
分 
紐約四七○巴黎二三二 
倫敦二八二東京九四 
[日本東京市之職業調查] [  无用譯]  
　　有業者百一萬三千人 
　　無業者百十五萬人 
　　日本東京市之市勢其統計課依照大正九年（民國九年）國勢調查當時之原表就東京市勢之各方面爲實際的調查但東京市初時國勢院不許爲人口産業以外之調查而以不使用於統計以外之目的爲條件且悉除去其名而編製原表以行調查結果此次漸就人口職業别統計圖表並關於人口職業之槪說及職業依大分類而分各區町别人口原表之三種此職業及扶養力之關係對於市民之經濟的方面現狀可明瞭得知東京市人口二百十七萬三千人之中本業有業者男八十二萬二千九百七人女十九萬七百五十五人計百一萬三千六百六十二人卽對於總人口得百分之四十六·六也然此業者所扶養之老人妻子家事使用人卽被扶養者本業從屬者男三十四萬八千二百八十一人女八十一萬千二百五十八人共計百十五萬九千五百三十八人以比總人口得百分之五十三·四故游食者仍比有業多十四萬五千餘人有奇卽後者對於百爲前者百十四·四更以之比較於明治四十一年市勢調查之結果則被扶養者對於有業者百減少十三·九在過去十二年間有業者之扶養負擔殆有减半之觀對於 
　　半面而伴於生活費之增加凡幼年者及老年者有不可不從中等職業之槪又一面所謂本業有業者增加之事實雖謂爲東京市經濟上之好現象可也次就各區無職業者之成數觀之大約山手方面最多有業者得百四谷區第一位無業者百四十·五次爲小石川區百三十七·八爲最輕而爲江戶中心之日本橋區得八四·八之有業者爲遙多次神田區爲九八·○更無職業者示之職業成數如圖表所示將本業者之職業分類其對於本業者總數之人數及百分比如左 
　　職業别人數百分比 
工業三七七八一九三七二 
商業三一○五五○三○六 
公務自由業一一八三七一一一六 
無職一○五二二八一○三 
此外交通等爲六·三其他有業者二·一農業○·八礦業○·三家事使用人○·三水産業僅○·一云· 
 
[工業商業交通業公務自由業其他無職業者]  
[美國燃料之接濟（續）] [  Ｓkerrtte著壬唯譯]  
　　吾人由忠實觀察所處之境遇與記及由提煉所中生油提出之種種物質苟欲研究半似石油之物質發生於國中者燃於鍋下以爲發動汽車之計則非常困難蓋以此足以犧牲最有價値之主要與次級産物語有之「燃料油之應用於汽車之發動爲一種經濟之誤用」誠不爲誣方一九二一年電氣利用竟單獨消耗一二六○三七二八桶之燃料油而其大部用於得撒與加尼福尼亞兩州然亦有足欣幸者卽燃燒油質之火車頭雖大爲增加而其報告則低廉特甚且値此進步最速之際煤炭一物仍可倚爲汽機事業燃料需要之供給但因此商業之航船與海軍軍艦則不得不以燃料油爲補充品矣 
　　防禦艦隊因有特别責任而在他方發動商船之需要又須經濟庶可與他國競爭則海軍與商航之應用生油或燃料油較他項似爲必要吾人於此事所得之結論在在可行卽凡戰鬭與商業船舶須裝置所謂達叟爾式Ｄieseltype之機器自一八九三年此種思想發生以來藉内部消耗發動機之發展成功之事業甚多而今日雙自動達叟爾機器之最近形式其效力尤偉可四倍於煤火之汽機二倍半於擴張三次之油火汽機 
　　將近五年以前美國礦産部曾說明「吾人現在雖儘量使用丨以汽油與滑汕之故丨尙不及所有油之百分之三十其他百分之七十則用以與煤炭競爭或輸入外國但其値屢不足出産之價値」雖境遇稍進而吾人之石油仍可供五十年之消耗 
　　一年中普通自動車所需之汽油遠過於十桶推原其故蓋機械進步之實在結果對於此種汽油消耗之减少未能貢獻效力今欲解决此問題則其要點即在於研究一種方法使得汽油之産量大大增加但於生石油之消耗切不可作一致之和諧斯可矣 
　　在此情况之下由爆裂方法之接濟汽油所獲甚饒且以隱藏汽油之廣量提出與液體燃料之發見於自然氣體是以其結果復甚優美方一九二○年如此云云之自然汽油乃自隱藏氣體中取出其數爲一二八○○○○○○桶蓋爆烈方法未能發展至最大之量則由此方法一定石油量之减少顯然可視作增加也多量汽油可由隱藏氣體而得此乃無疑的但所得之成數乃爲臆測之事實且無人能預示何種汽油此後可發見於油井中上升之氣體中 
　　至於種種努力發見汽油於非凝固之氣體中者增加汽油提量於石油中者革除近代清濾方法之損失者不必細贅在中州油井中清濾損失之事業爲每年汽油損失一二二○○○○○○加倫之唯一原因此種浪費相同於美國各源中一年産出汽油百分之三然苟有適宜之機器則此損失亦能顯然减少 
　　每年五百兆加倫以上之高級燃料油消耗於發光方法或人造氣體之製造中此油之主要目的所以增加水素與炭素之化合物由此可增加氣體之燭力然因白熱蓋之使用與一種熱量標凖寗謂一種光明之應用此油之使用將被破壞但於適應家庭中發光與烹調之各種需要可使滿足吾人希望由此造成之氣體也可偶然出售其價則甚低廉 
　　自然氣體吾人十二月中之燃燒其體積約爲八○○○○○○○○○○○立方尺此與四○○○○○○○噸煤炭之熱量價値相同可供八百萬家烹調取暖與發光上唯一之方法其最有價値之效用尤在將近三分之二之氣體應用於工業方面至吾人處理氣體之歷史乃不注意之損矢之記載以今思之一月之中自一井中放出之氣體爲一○○○六九六○○○立方尺若以四井二月計之則放散之氣體其總量當遠過五○○○○○○○○○立方尺此種潛伏熱之損失與二十五萬噸之煤炭相等可供五萬家一年中之充分消耗苟吾人於汽油井中之正當儲藏能緩和使用則此燃料當能發生一大保存 
　　石油接濟問題未終以前吾人可决言石油之不注意之損失决不至刼奪液體燃料之全部儲藏蓋在吾人廣大分配之油岩中固儲有一種寳藏四倍於吾人石油原量之廣闊哥羅拉多之油岩據云可得二○○○○○○○○○○桶之油質而在西南印第安内者可産生一○○○○○○○○○○○桶依據確實之證明一噸之哥羅拉多與烏達之油岩由適宜之提煉方法可得五十加倫之油十七至二十五磅之硫化安母紐謨之最佳之肥料以及三千立方尺之氣體在蘇格蘭地方油岩之提煉近數十年來已爲一種商業上之進行因此吾人之問題由此經騐而活動且可發展一種方法以適應吾人自己之需要至油岩之價値雖比石油將略增加然其發見事業且成爲吾人大工業之一種此乃不可免之事實時機將至吾人須自己利用二○○○○○○○○○○○噸之褐煤而由美國礦産部之有效研求實際上已經利用不少吾人於此得有一種宣示即此種燃料確可由一種炭化方法之應用得以見其所長其炭化之褐煤可製造Ｂriquets而炭化時之附産物如氣體安母尼亞油質與煤膠等價値亦大其煤膠與油復可産生無數之有價値化學物 
　　最終結局吾人請於白煤用盡應若何設法之問題上略加以討論一般工藝家多謂在一商業應用上吾人可得充分之無烟燃料只將烟煤通過附産枯煤之爐灶中即得由此所得之煤乃不純之人工白煤易言之由一噸軟煤中可得千五百磅之無烟燃料一萬立方尺之氣體二十二磅之硫化安母紐謨二又二分之一加倫之偏蘇爾以及九加倫之煤膠此卽所謂高溫度之方法而其結果之枯煤平常僅包含百分之二之易蒸發物質此物質之性質最不易着火在暖室或鎔鐵爐中亦不易管理 
　　炭化法最近之發展爲低温度之炭化法此種處理所棄置之枯煤存留百分之八至十五之易蒸發物質其燃料着火甚易燃燒時亦無烟熖最適用於家庭就附産物而言則有一種似油之煤膠其量二倍於高温炭化法之所得此膠可製出優量之發動機燃料包括燃料油與滑油兩種藉此得减輕抛棄之總量並未指明Ｃresols與Ｐhenols之數目成數同時亦有少量氣體放出其熱力單位之價値實高於高溫方法所發見者一噸之煤由低温方法炭化後可發生自一千三百磅至五百磅之枯煤·自二千至七千立方尺之氣體自二十至三十加倫之煤膠以及自二磅至八磅之硫化安母紐謨 
　　亞爾科爾一物在將來發動機燃料中確點種明確之位置而其發生之方法亦最豐足加之偏蘇爾之存在實堆滿於氣體房屋與枯煤爐灶之中而亞爾科爾與偏蘇爾之化合復表現大量之發動機燃料同時一種研求曾謂吾人可前顧無憂一種富足燃料决可産出以代各種用處但吾人亦須注意者即在普通用處中何種物質之大部代替在未採用以前仍遺傳一種重昻之價値與機械之變化也由是吾人使用現今之燃料可不益加謹愼以緩和其消耗乎（完） 
 
 

Page 22

 
 
   
 
