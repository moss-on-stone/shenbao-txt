# 1922 - 254 - 4917807

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[内閣與財長（冷）]  
　　内閣之如何一須視軍閥二須視國會三須視財長軍閥相商而得同意矣國會閉會而無阻碍矣財長之有人肯任與否與任財長之能籌欵與否則今後内閣問題之命運也 
　　據此以言則今後内閣之組織大可改革閣中祗須有能籌欵者一人與各軍閥之代表若干人其餘皆可廢止是不特於政費大可減省即於辦事亦較實在也 
　　不然試以今所謂内閣者細究之其所事又豈能越出我言之範圍哉 
[命令]  
　　九月八日大總統令署教育總長王寵惠呈河南教育廳廳長李步靑呈請辭職李步靑准免本職此令 
　　又令任命凌氷爲河南教育廳廳長此令 
　　又令署教育總長王寵惠呈江西教育廳廳長李金藻呈請辭職李金藻准免本職此令 
　　又令任命朱念祖爲江西教育廳廳長此令 
　　又令代理部務内務次長孫丹林呈請將京師警察廳都尉陳德苹鄧宇安警正楊立德程立湯綸周桂斌免去本職均照准此令 
[國内專電]  
　　北京電　今日午前十時兩院在衆議場舉行閉會禮顧外長代表黄陂及閣員全體出席（十八日下午一鐘） 
　　北京電　民八議員參加議會之運動繼續未已本日會議决定努力前進務達第三届入席目的 
　　北京電　内閣財長由自兼說復轉回羅文幹身上因羅任財與董康計劃不變對外對内均可按原來順序進行張英華以庫劵難行昨本仿董康成案發兌換劵三百萬後知財長非本人遂電話停印 
　　北京電　財張今日再疏通外銀圑希望仍辦庫劵（十八日下午三鐘） 
　　北京電　今日訪滙理謂包辦庫劵並無此事並基金問題尙未解决 
　　北京電　總辭呈權卽交院以待財長决定洛保來電再行一槪發表全閣（十七日下午七鐘） 
　　北京電　教育費共得兩個半月今日下午教職員會議請校長復職 
　　北京電　參院咨政府㈠决議撤浙江客軍㈡决議廢太康合同 
　　北京電　直魯豫各軍夾衣未上身昨日西山得雪（十八日下午三鐘） 
　　北京電　湯薌銘知吳蕭薦伊入閣電黎不願回京黎覆電允湯在漢靜候（十七日下午一鐘） 
　　北京電　王内閣以財政無人擔任尙無辦法據院秘廳說恐欲拖過秋節（十七日下午一鐘） 
　　北京電　黄陂電請熊克武來京協定川局但劉成勳電楊森受鄂接洽尙擬由大竹綏定反攻第一軍糾紛未已（十七日下午一鐘） 
　　北京電　田中玉保李竟容爲督署參長（十七日下午一鐘） 
　　北京電　辛博森抵長春 
　　漢口電　今晨暴風突起民船小輪損壞顚覆甚多各租界之江岸爲激浪衝壞不少日租界江岸亦遭破損午後風力尙强（十七日下午七鐘） 
　　漢口電　勞之常南下於查辦粤漢工潮外兼視察京漢路與洛吳協商南段收欵及取締軍人乘車各辦法篠㈩㈦日早車返京粤漢路事勞允返京請示後再定另派濮某銑㈩㈥日同工人代表赴長岳考查罷工情形 
　　漢口電　篠晨七時暴風武漢輪渡阻午後猶未息江面壞船不少 
　　漢口電　楊森殘部改編一師暫駐建始利川李越森部改編一圑暫駐巴東奉節統歸孫傳芳節制孫派代表孫嘉謨在渝商定以萬縣爲川鄂議和地點（以上十七日下午一鐘） 
　　漢口電　粤漢工潮未了工人仍預備最後奮鬭洛吳銑復京漢南段工人電粤漢路事已飭王局長審愼辦理望工人勿逞意氣現王世堉請京漢派代表三人巧㈩㈥日往調停又通告工潮已平路務槪復原狀實則俱樂部工人並未上工 
　　漢口電　篠㈩㈦日颶風竟日入夜尤勁江面浪如山立打壞船舶碼頭損失在二三百萬上大小商輪及淺水兵艦駛入鮎魚套避風達五十餘艘特别區以下江岸多被冲 
潰巧㈩㈧曉風稍息（以上十八日下午三鐘） 
　　漢口電　孫傳芳電川鄂邊境匪勢甚熾入川鄂軍在川鄂和議未成立前暫緩撤退現但懋辛已至渝與孫派代表協商和約 
　　漢口電　駐漢陽蔡甸二旅四圑某連謀變未遂棄械逃竄連長自戕經圑長飭隊追剿昨解變兵二名排長司務長各一名來省訊辦 
　　漢口電　實業圑體及各界紛電反對謝石欽長實業廳謝氏恐難到任（以上十八日下午四鐘） 
　　蘭州電　財政廳洪延祺將十二年徵收皮毛駝捐等稅已全數包委近又開始包委十三年稅務各界反對甚力 
　　蘭州電　楊思爾任蘭山道尹馬福祥等來電慶賀（以上十五日下午八鐘） 
　　蘭州電　農校停課風潮由教廳調停平息已於元㈩㈢日上課 
　　蘭州電　寗海鎭守使馬騏再赴河源勘查運道 
　　蘭州電　當局維持紙幣每兩由八百文漲至一千五百有奇物價稍平（以上十五日下午一鐘） 
　　梧州電　廣西省議會議員許烈章毛羽豐等公民代表李偉如陳慶福等商會長簡寳城等佳日通電略謂近陸榮廷復嗾使餘孽林俊廷陸福祥等糾合土匪三四千衆由遷江再竄柳州沿途三百餘里焚刼掘發更擄去婦女八百餘口現猶盤據城池假自治之名行盜賊之實吾民何辜遭此慘酷諸公饑溺爲懷萬懇迅舉義師大張撻伐殲彼羣盜保茲餘生（十六日下午一鐘） 
　　香港電　粤軍將領梁鴻楷等通電請葉舉就總部參謀長及組織本軍訓練事宜所有軍事應興應革悉聽訓練處裁處 
　　香港電　陳炯明日内將回海豐原籍祝母壽 
　　香港電　葉舉通告總指揮處銑日㈩㈥裁撤 
　　香港電　滙豐代存省幣市民以其存紙還紙故存欵者甚少删㈩㈤全日只收百餘元 
　　香港電　省各校教職員因要求淸積欠及發現銀政府無滿意答覆昨一律請假如哿日㈡㈩仍無辦法則發罷課宣言 
　　香港電　聞葉舉允就參謀長職俟陳炯明回鄉祝母壽畢卽同返省 
　　香港電　陳炯明擬在惠州設製彈廠（以上十八日下午九鐘） 
特約路透電 
[英國增兵君士旦丁]  
　　十八日瑪爾太電英兵一聯隊與飛行軍一隊已起程赴君士坦丁 
　　十七日直布拉陀電英兵一大隊束裝待發聞將赴君士坦丁 
　　十七日墨爾邦電澳洲首相休斯與閣員商定後宣佈澳政府因英政府之請準備於必要時派兵赴近東 
　　十七日哇太樺電坎拿大官塲倐接英政府請殖民地出兵近東之消息大以爲異首相金氏稱此爲内閣會議之事明日將開内閣會議大約坎拿大將召集國會特别會議以討論此事 
 
 

Page 5

 
 
   
 
 

Page 6

 
 
特約路透電二 
[北方政局記]  
　　十八日北京電財政部撥六萬元交海軍部付欠俸 
　　十八日北京電今晨謁見華俄銀行總理該總理否認華俄銀行抗議抵押俄賠欵之說 
　　十八日北京電贛人圑體近呈請府院打銷募省債六百萬元彌補本省虧空之議此事已移交財政部核奪 
　　十八日北京電國會第二届會議今晨舉行閉會禮列席者有衆院議員二百九十一人參院議員一百四十三人先由憲兵樂隊奏得勝樂禮場設於衆院由參院議長王家襄主席王演說後黎總統到院由參院秘書長導至特設之元首座黎即在該處發言略述國會經過之厄運苟非諸議員竭力經營以謀恢復則國會今日安有第二届會請閉會禮之慶祝深望諸嗣努力奠定民國萬萬年之鞏固基礎云云發言畢樂隊奏國樂散會 
　　十八日北京電美海軍大將安德森氏偕其夫人於星期五日可抵此擬該駐京美使舒爾曼博士將在京盤桓數日 
[韃靼海峽自由問題]  
　　十八日君丁士坦電韃靼海峽之咽喉乃在狹端之恰萊克基瑪爾氏之友促其占據該處俾於未來會議中豫占地步英艦鐵公號已派海軍援隊登陸故該地受襲之危險已過陸軍大佐旭特爾韋士氏現指揮防務事防務已堅不可拔水兵現協助協約軍掘壕每日在壕内服役六小時 
　　十七日君士坦丁電土國報紙承認海峽自由之必須尊重國民黨機關報據半官消息土國不妨在某種範圍内作必要之犧牲以期結束目前之時局但若使海峽事件超過國家議定書以外則爲絶對不可能事云 
　　十七日羅馬電意國特里布那報稱意國贊成協約國保衞海峽自由但若必以戎衣相見則意國未必能出兵相助 
　　十七日巴黎電英國近東政策今晨爲法國各報評論之事件法報一致主砦海峽自由但對於他事則無所唯否法報頗注意英國之態度以爲英國雖有和平解决之意但已設法增多其在君士坦丁之兵力並增派軍艦備戰法報雖欲法國遵守對協約國之義務但不贊成法國對基瑪爾作戰小巴黎人報稱海峽安寗問題之眞正解决法在以保衞責任托諸力能對付破壞和平者之獨立機關俾各方面之利益皆得充分之擔保 
[各國今日之對土]  
　　十七日巴黎電　法總理普恩賚與塞王今日會商土希時局歷二時半之久塞外相亦在塲散會後塞外相語人謂國民軍之侵入海峽歐岸塞國視爲極危險事塞國雖尙未施行軍事計畫但已通告英法如土國治權果復伸於塞拉斯則大局將甚擾亂塞國殊以爲慮云 
　　駐巴黎之安戈拉代表費里德氏往晤塞王及塞外相聞費氏已向之切實聲明土國復得塞拉斯决不危及巴爾幹諸國 
　　十八日倫敦電今日英報皆謂欲使基瑪爾知其欲抗協約國之不智必賴英法兩國之一致合作泰晤士報稱法國見九月十六日英國之宣言以冷淡遇之而對於遇必要時出兵干涉之議尤漠然不動要知兩國皆欲保持海峽之永遠自由彼此意見之異點僅在手續法國主張全恃外交而英國則以爲必須以保護中立區域誠摯意思之顯明證據爲外交之後援夫干戈從事縱師出有名結果正不易言英國知之審矣故英國不願遽卽興戎與法國同休戰以還兩國措施不盡無錯今不可不採有所取亦有所予之態度云云每日新聞稱各方面無不承認永遠維持海峽安寗之必要海峽之安寗將關於小協約國之利益而小協約國者乃法國亟欲與之永締友誼者也似宜從早召集列强大會請巴爾幹諸國連布國在内共决定一勞永逸之近東大局羅馬尼亞不可無通至地中海之出路而其他巴爾幹國亦不願與土國爲鄰致遭其害云云每日郵報社論標題爲「其停止此新戰爭」攻擊政府近理政策指爲幾同癲狂並勸各殖民地拒絶加入又一有害之軍事行動謂基瑪爾將軍之議和條件與克松所擬之條欵·相去不遠未可視爲過奢阿加可汗曾對人言黑海之出路可由國際委員會保障之此言果獲我心云云晨郵報亦攻擊喬治政策謂安戈拉軍隊之後有莫斯科之籌畫在焉過激黨方注其全力以期伸足於海峽其瑪爾與過激黨或懼協約國與巴爾幹諸國之聯合但基瑪爾難保不移其力於巴力斯坦埃及等回教徒地方專與英國爲難云云每日電聞報稱海峽之自由爲英國安寗之必要條件之一但海峽之自由與君士坦丁之復歸土國當分别辦理似宜依協約國之意見將君士坦丁給還土國從早結束時局云 
　　十七日倫敦電近東大局吃緊英相喬治覺有今日在基克爾續與閣員開會討論之必要喬治終日與克松勳爵及各部互通訊問明午將在唐林街相邸開内閣會議塞國外相定明日到倫敦與喬治克松等商榷近東問題 
　　十八日紐約電美人輿論主張不許土人復回歐洲 
　　十七日柏林電各報載小協約代表於八月三十一日在瑪里安堡簽定之軍事協約全文規定互保中歐與東歐之現局如有簽約國之一受迫則衆當視爲身受 
　　十八日倫敦電里加消息昨日莫斯科革命議會開秘密會議由特羅斯基氏主席聞該會議决議凖備南部海陸軍出征大約乃助基瑪爾氏現信勞農兵一軍圑將駐於土亞邊界凖備助攻君士坦丁又聞俄國與安戈拉訂約規定蘇俄當助國民軍奪取韃靼海峽而以黑海完全行動自由爲報酬 
[士麥那之兵禍]  
　　十七日倫敦電據雅典半官消息希臘軍艦無綫電稱土人在士麥那附近之伏爾拉鎭放火並屠殺全體希臘與阿米尼亞居民 
　　十七日巴黎電安戈拉消息基瑪爾軍隊已擒獲希臘在小亞細亞最後一批兵士七千人 
　　十七日瑪爾太電輪船一艘載避難英人七百五十人由士麥那來此 
　　十七日巴黎電士麥那消息該處法人銀行之欵已安全移至法船收存 
　　十七日雅典電　士麥那避難人稱英美日三國軍艦之泊於該處港内者收容各避難人并不騐視其護照惟法意軍艦僅允容留有護照之外人 
　　十八日士麥那電　難民中因衞生不周已發生疫症 
[法國海員工潮終止]  
　　十七日巴黎電海員罷工業已終止並未發生事端輪船照常開行據海員代表聲稱今後將設法使新服務規則不能實行 
[巴伐里亞拒絶旅行人]  
　　十七日柏林電巴伐里亞政府宣稱現因經濟急迫凡旅行人員均不得入巴伐里亞境或在境内勾留 
[法德兵燹合同]  
　　十七日柏林電聞南德與法國實業圑在斯土加特簽定合同規定以德國材料及勞工恢復法國兵燹區域 
[日本官制變更]  
　　十八日東京電一九一七年寺内内閣所設之外交顧問部羅致各政黨領袖遇對外極重要問題備政府諮詢今已由公報宣布裁撤 
　　十八日東京電松方辭掌壐官職晉封公爵其遺職已授前内務大臣平田子爵 
[馬尼剌新颶風]  
　　十八日馬尼剌電前三十六小時内有颶風掃過菲列濱羣島北呂宋風力最猛恐釀有重大損失通北方之電報已梗阻其詳情大約須數日後始能知之馬尼剌港沉没小汽船兩艘未喪失人命此間風巳漸息向西吹去 
交通大學無線電 
[比德賠欵交涉]  
　　柏林電比國預料德國致賠償委員之覆文數日内可發出德國國家銀行行長哈文斯丹氏刻在倫敦與英倫銀行及其他英國銀行圑談判並與英賠償代表白拉堡接洽又荷蘭亞姆斯特丹消息哈氏游英後將與荷蘭國家銀行磋商巴黎報紙預料德國國庫劵事可和平解决 
[德波交涉]  
　　柏林電德政府牒致華沙謂波蘭所提交國際聯盟會關於德國境内少數波蘭人民狀况之文詞意嚴重德政府認此文爲波蘭對德之不友好行爲 
[德政府禁止奢侈品]  
　　柏林電德政府現編擬禁止入口各種食物及奢侈品之第二批淸單 
[美人手中之紙馬克]  
　　巴黎電華盛頓官塲報告美國投機人手中共有德紙幣七十五萬萬馬克 
[各國近事記]  
　　紐鄂倫斯電此間貨棧五所被燬於火估計損失數百萬元内有棉貨若干 
　　華盛頓電預料哈定總統對於兵士酬金案無論批准或拒絶即將有迅速行動 
　　倫敦電士麥那之遇害者及被難者共達十二萬人 
　　君士坦丁電據安戈拉消息希軍在小亞細亞所據之最後立足地彭德瑪現已喪失希臘第三軍兵士已安全退出 
[馬克滙市]  
　　柏林電十六日匯市對英六五四六·八○對美一四八五·六○對荷七○一二八馬克 
國外要聞 
[日本勞動界將開紀念大會]  
　　世界新聞社神户通信云日本勞動協會成立以來已十一年本年第十一週紀念大會將於大阪舉行自十月一號至三號連續開會三日日來日本西部勞動界領袖正在開聯席會議籌備一切大會會塲已擇定天王寺公會堂全國各地方勞動圑體皆須參加約共有代表數百人預料將爲日本勞動史上重要集會之一議事日程已大致擬定皆關於勞動之重大問題其尤要者爲失業問題日本年來經濟衰敝失業者日多據工人領袖言本年内失業之工人已近萬人其中多數皆被雇主臨時遣散不給卹金工人方面毫無凖備尤爲困頓目下大半無工可作有坐以待斃之勢識者咸謂欲防止嚴重之社會騷動非於失業問題速謀救濟不可故大會中對於此問題將特别注重討論以期得一解决方法各地赴會代表將於開會第一日之晨到大阪當地七大工圑圑員約八百人集於梅田車站歡迎之即聯合整隊經過大阪各大市待爲示威運動事先由籌備幹事向警廳領取准許狀開會第一第二兩日均討論勞動問題第三日公開演說任人旁聽日本勞動協會會長鈴木文治氏·神户著名工黨首領賀川豐彥氏·及各地重要代表均將演說大會畢後第四日晚間再於神户靑年會公會堂開公共大會仍由鈴木賀川諸氏及新聞界名流數人演說日本近來勞動風潮迭起如神户鋼廠大阪機器廠最近皆有因遣散工人數百名而起風潮之事而勞動大會適於此時召集預料届時必有一番激昂狀况也 
[朱爾典論遠東問題（續）]  
　　但就四國條約之自身言實未足爲英日同盟之相當替代物其包括之地域僅及同盟中所包括者之一部分爲之補充者則有二月六日簽訂之九國條約此約專爲中國而設規定簽字各國對華政策之共同原則如左（一）尊重中國之主權獨立領土完整（二）予中國以最完全最不受妨碍之機會俾得自行發展一鞏固有力之政府而維持之（三）用彼等之勢力確立各國在華工商業之均等機會而維持之（四）相戒勿利用中國情形而求取可以妨碍友邦權利之特别權利並相戒勿容許妨碍友邦安全之行動 
　　此等說詞固爲吾人所熟聞從前列强與中國所締或列强自身間所締之條約協商或換文等皆包含之然其意味已多喪失久成一紙空談今欲使人確信文字上之空談可以見諸實施宜有較複述陳言更進一步之表示但此次之約確有若干要點與前不同從前諸約往往關涉中國而中國並不參加或所抱最後目的與中國並不相干者中國對於此種條約雖深感不平然從未有所訴告當實施時則文字完全無效締約各國恒利用之以掩飾彼等自己之計畫焉 
　　今者中國已第一次會同列强制定此自行克制之公約將來如有破壞其條件者中國得以訴告而中國若不履行彼在條約中之責任列强亦得課其責任 
　　此次條約與從前各約又有一根本不同之點即此次之約實彙集從前各約之要質而統一之使列强合負履行條件之責任此乃前所未有也此約之外有兩决議案以爲補充使條約之價値增加不少今試以約中條欵與决議案參互觀之 
　　條約第三條處置開放門户卽機會均等問題其關於實施條件之規定頗爲切實列强協允以後不贊助彼等之國民求取下列事項（一）任何協定之意在爲彼等利益起見於中國境内任何指定區域確立關於商業或經濟之槪括的優先權者（二）任何獨占或優先地位之足以剥奪任何他國國民在華工商業合法經營之權者或足以剥奪其與中國政府或地方當局合辦任何公共事業之權者或其内容性質時效或地域範圍足以打消均等機會原則之實施者 
　　中國方面擔任對於經濟權之請求依上記原則以應付之第四條實際上廢除勢力範圍第五條含有一反對關於鐵路之任何歧待方法之有力規定 
　　以上各項規定就條文而論可謂盡如人意倘忠實遵行大足以使一種已失信用之主義復活而防止使北京財政久成笑柄之種種可疑的金錢交易其實施此等條文之方法卽在上述兩决議案之内第一案規定以後凡關涉中國政治及其他國際義務之事件及列强關於中國此等義務之事件皆須完全公布並須將現有一切條約與將來訂立之條約合同等槪錄付交華會秘書廳存案又特設一機關凡關於執行此等約章之問題皆交與審查條約之規定乃益有力矣 
　　列强已默認從前之過失已以關於將來之嚴重限制加於彼等之自身及中國之身彼等以爲欲處置中國之貪黷及外國之侵佔祇有公開之一法智哉此舉今後北京政治家不復能典賣國家財產或以同一權利許給數方面外國人不復能以中國所無用之西方新奇事物硬使中國承受近來中國事之最堪歎惋者無過於其政府輕易締借非生產的及其用途完全無益於大局之外債經手官員全不顧國家利害輒以輕心出之若從前則不然當一千八百九十五年中日戰後商議賠欵問題一日淸恭王詣英使館使館中人密告以日人擬要求之數恭王大震而暈退入旁室小憩始復原狀此猶不愧爲公忠體國之大臣今日中國尙有此等人物乎歐戰中北京政府濫借外債其總額等於中東戰後付與日本之賠欵而所得之錢則盡用於維持擾亂中國和平之軍隊也（未完） 
國内要聞 
[北京通信（平心）]  
　　來今雨軒之大宴會 
　　凌財次長之公債談 
　　新任兼署財政次長凌文淵氏今日（十五日）正午在中央公園來今雨軒大開宴會被邀者有蘇藉國會議員有江蘇旅京同鄉會幹事有江蘇京官一堂濟濟約百餘人入座旣定凌氏即起立發言謂現在我們江蘇有一件最緊要事就是七百萬公債問題文淵係旅京蘇人之一又在財政部服務論職守雖非十分重要但頗與職務重要的人相接近今日趁此機會可將經過情形略略向同鄉諸先生報告並求諸先生指教前當江蘇四代表來京之時卽將蘇省公文隨带遞部同時國務院方面亦將此案提出閣議是日司法總長張君適爲主席對於此案根本不甚明瞭主張交財政部核辦時文淵在代理次長任部内且無負責代部之人以爲此事關係重大不敢率爾批准特交參事廳公債會計兩司會同審核於是耽延至二十日之久在此二十日中旅京一部分同鄉在國會議員方面已有質問書提出在同鄉會幹事會方面已有反對之表示在江蘇京官方面亦屢有文電發表大都經報紙陸續登載諸位同鄉想均看過而在本省方面如省政府如在籍紳士又復日有電文催促以爲江蘇財政如此竭蹶若無公債以資救濟則勢頗岌岌目下財部已有代部負責之人在文淵代理次長期内雖能使此項文件擱置二十日之久此後是否能再擱置殊不敢說在持法律論者認定此項公債非經國會議决不能發行但國會轉瞬即將閉會雖欲提交亦苦無從在持事實論者則又以江蘇窮困確係事實今旣反對公債發行則財源涸竭或將演成財政紀綱破壞殆盡之慘况即如軍隊駐紥之地倘至自由徵收稅欵則政象更不堪問故現在財政當局眞覺萬分爲難如依法律論者之說提出國會恐遭否决則無以救蘇省之窮欲逕行批准則對於主法律論者又無詞以自解如此一重法律一重事實各走極端勢將無法解决文淵個人之意總想於法律與事實中間尋出一條道路讓省政當局去走所以要請同鄉諸先生指示至於文淵個人位置本不成問題萬一至無可奈何只有辭職以謝同鄉云云張君汝霖發言謂汝霖係反業發行七百萬公債之一人茲於未說明反對理由之先可略略聲明數語汝霖係在司法界服務平日毫無黨派又從未受何方利用此次反對公債純出良心主張今聞凌先生法律事實兩說極爲明晣可即就法律事實兩方說明公債不能存立之理由就法律說公債名稱爲江蘇國庫災歉善後公債須知江蘇振災增比二百萬已用過現在有何災歉善後可言此種名稱純是拿來做套帽子的在江蘇則謂有國庫兩字是國債你們省議會不能過問在北京則謂此係江蘇災歉善後用的名目正大弄得兩頭皆無着落此更是套帽子作用在法律上不能成立的再就事實說汝霖雖身爲法官好持法律之論但亦非純粹唱高調不顧事實之人現在查查公債基金並無何種確實可靠的東西就他所印出的册子看說是十一年預算數目收支兩抵餘下一百八十三萬即以此餘下之欵作爲還債基金須知照各國財政通例於預算册内皆留有第一預備金第二預備金誠恐預定收入不能實數收起來而支出一方又不能减當然要此預備金以資抵用如照册子所說所省下來的一百多萬能有把握嗎没有把握則公債基金先不確定試問公債如何能發行呢至照册子上所說國庫收入細加研究亦頗有不實不盡之處所謂國庫收入就是中央收入中央收入本有 
 
 

Page 7

 
 
兩種一爲普通收入係省政府代國徵收的一爲直接收入係中央政府直接派徵收官徵收的普通收入向例中央不拿來皆在出稅所在地用以發展各種事業直接收入是中央政府拿來的但是如册上所載只有普通收入一部分其餘直接收入如常關稅欵如沙田如印花稅等皆被蘇省截留下來中央並未拿來亦未載入册内試問用到什麽地方去了所以此項賬目吾們不能不查一查查出之後或者江蘇虧空不至有如許之多用不着發行七百萬公債亦未可知在賬目未經查出以前實在是說不上公債發不應發至於說到軍隊如何利害我們千萬不要怕他如怕軍隊自由徵收稅欵則此次發行公債一次將來仍可再發云云此外對於財政會議亦加非難對於凌氏亦有所警告次丁君慕韓起言前次同鄉會幹事議决三項㈠查賬㈡不許以貨物稅充公債基金㈢應在减軍費民政費不應减昨日開會聞財政當局行將批准又想出救急辦法推定代表四人去見張代部鄙人亦代表之一上午未見着下午仍須再去並經議定趁今日凌先生請客時有數語向凌先生說凌先生是蘇人是最愛蘇的現在幸爲財政次長對於此案務請力爭萬一力爭無效卽如凌先生所說雖至犧牲地位亦可以見江蘇的人云云張氏復補一語謂凌先生因爭公債而辭職是爲我們江蘇爭人格的董珍儒言珍儒對於凌先生的意見是非常感激我也是反對發行公債之一人其理由㈠未依法律手續㈡此次發行七百萬難保將來不再發幾個七百萬須知中央財政就是這樣弄壞的江蘇財政廳難道也要學北京財政部嗎朱溥恩言凌先生說是財政部提交國會必遭否决將從何處證明也許國會能通過的因怕國會否决即不願提交國會未免太爲政府方面着想不爲人民輿論方面着想了此層應請凌先生注意繼又有陳君言剛才聽凌先生所說要到無可奈何只有辭職一句話眞覺悲慘的很須知道天下事並非是眞没有法想的所謂無可奈何仍是一種推託的話如張先生所說查賬就是一種方法不過凌先生所說辭職一語我們却是能相信的有此一語也可算得是江蘇黑暗政局中現出一線光明古語有云「做官時少做人時多」我想凌先生一定是要做人的不是專要做官的就是爲政府財政當局設想又何必如此爲難呢又何必如此一味承奉軍閥呢猶憶西洋十五六世紀德國有許多小諸侯異常跋扈德國政府乃聯絡人民一氣推倒小諸侯現在政府又何妨聯合人民來對待軍閥呢繼又有沈君言我却是贊成發行公債的但是我一人贊成不中用就是在座諸君皆贊成也不中用還是要講法律凌先生也是國會中人財政部又有何難處之處如辨明是省債就退回交省會議决是國債就提交國會豈不是輕而易舉嗎又有王君言我們不能一味反對作不負責任的言論大家應想出一個法子來顧君亦主斯說謂徒有反對而無辦法結果是等於零且謂我們議定辦法固無拘束力但是態度則不可不表明出去蔣君言查賬辦法是我們公同認定的第一點此次發行公債以後須保證不再發此是公同認定的第二點我們應就查賬一層想出具體的方法此事最好責成財政部去查或者再加入同鄉一部分斯時有人言及凌先生與韓省長爲近同鄉者凌氏遂起立聲明謂文淵向來做事只認事这認人至於在財政一個位置本來不認爲可惜的因爲性質本不會做官所有做官的要素皆不備此次次長實在是莫明其妙而來將來也就要莫明其妙而去次復對於查賬二層有所答復復有陶楊王諸君相繼發言均係對於查賬一層有所主張惟杯盤狼藉議論經横直到酒闌人散卒亦無何等結果也（九月十五日夜） 
[盧信去職中之農商部（市隠）]  
　　内閣改組形勢顯然王博士以東山再起之身而新閣命令尙未能遽頒惟農商部之盧信則又决辭職而去矣其爲總長時期固甚暫也 
　　回憶盧氏到部之第一日於各僚屬參見於大庭時即宣言諸君生計問題須極力設法解决次日復召會計科長訽以部内經濟狀况一面又屬親近部員傅語於衆謂吾們部内固然欠發薪水三月但比較其他窮部究竟還不算十分過多現正向各方籌措千萬不要有會議索薪之事實發生其後盧氏卽發出薪水半個月部員亦遂無索薪會議之舉其意興固甚濃也盧氏除爲員司謀生計問題之解决外其成績可見者㈠爲技術委員會之組織其發動之原因有二㈠因時局不靖實業發展尙難如願以償故所有在部技術各員頗有無事可辦之慨勢不能不設法爲彼輩免除伴食素餐之誚㈡因實業進步基於學術近來歐美各邦實業與學術兩方進步之速均覺一日千里吾國雖不能疾趨直追亦不可不知其槪略因之組成此會第一步先從迻譯書籍入手其書籍種類經部指定交會分任繙譯譯成由部出資印行該部原有技監兩員久未簡任現聞將調參事張某及前地質調查所所長丁某各任其一丁係英國大學畢業專習地質張係日本大學畢業專習地質將來該會組成即以此兩人爲會長㈡研究關稅問題該部因職司全國實業行政故對於關稅問題亦復大爲注意現在上海修改稅則委員會不日終了部派之員回京有日而特别會議轉瞬又將開幕至爲特别會議預備而設之關稅臨時研究會目前正在開會中此會即由財農兩部主持頃聞該部擬組成一委員會由富於關稅學識之部員公同組織專從事於關稅之研究或則注重條約或則注重裁釐分别研求得有結果再行綜合俾學理與事實咸能兼顧焉㈢井陘煤礦問題井陘煤礦原係德商漢納根與直隸省政府合辦資本五百萬年來事業發展獲利甚蠶曩者對德宣戰所有德僑在華財產均應由我國接收而執行接收之權則非中央政府莫屬農商部遂於此時派定部員會同直隸省公署委員將該礦財產完全接管全礦一草一木未有損失一面派技師張某充該礦總工程司一面派司長邢某任該礦總辦而一切利益則仍歸之於直省此則近六七年來大槪情形也近則德商漢納根直接與直省公署接洽已將條件議妥㈠分全礦財產爲兩份各分其一㈡就漢氏一份内再劃出兩分之一歸直省農商部得此消息頗覺不平聞已有公文向直省公署有所表示同時並有公文致外交部請其轉致德公使表示此種交涉中央不能認其爲滿意㈣部員大更動盧氏到部雖不久而該部部員更動頗多僉事郭某旣以年齡不及格幾遭開除礦政司長已經調任參事工商司僉事李某遂得升任礦司司長此前日事也近日又免去僉事兩員一高某（係奉籍）一劉某而補其缺者則一湖南人一廣東人也現又聞將有一大批人員要更動參事司長僉事主事均有因此該部部員均不免惴惴然有戒心矣又該部前因裁員命令一時停薪者數及二百人以上嗣後留部五十人以爲此五十以外不能再添一員所以示有定額也乃盧氏到任後連日紛紛派員在某某上任事爲數業已不少盧氏長農之一瞥中成績不過如此而已 
[英報痛論中國軍閥]  
　　英文京津晤士報社論云中國内亂之重要原因凡中外人士及中外報紙皆異口同聲謂由於軍閥之專横軍閥苟一日不除則討論中國諸緊急問題如南北統一恢復合法政府·及其他財政上行政上之改革等徒屬消耗時光絶不能見絲毫之效果夫南北人民本未眞實分裂其戰亂之所以頻仍者不過因軍閥之互相嫉忌互欲發展野心而已自袁世凱死後每次内亂之起因皆爲對於大軍閥之反抗而彼聯合以推倒大軍閥者無不宣言戰勝以後當即恢復合法政府而袪除軍閥之專横與干涉等類之口頭襌藉以博得公衆之同情與扶助然勝利甫得則戰勝者即置其宣言於不顧而殫精竭虚於鞏固權勢如張勳倒後而以段祺瑞徐樹錚爲首領之安福系卽把持政權於北京安福系倒後奉直兩軍閥之勢力驟大然身曹錕非張作霖之敵於是北京政府漸入於張手奉直戰後吳佩孚將張作霖驅逐出關而北京政府又歸於直系軍閥之手吳佩孚對於彼前此之宣言現已置諸腦後而惟與曹錕及其北方督軍協商鞏固直系之勢力至於張作霖以上次戰時僅軍需上蒙受重大損失而實力未大受影響出現又竭力預備戰事以期與直軍再爭雌雄彼前年由北京政府所携出之欵皆曾存於東三省現正用其一部分以改革擴張其軍隊苟奉直兩方依現時情形而繼續進行者則一年以内必得有第二次奉直戰爭發生而其結果則將决定北京政府之誰屬或屬於張作霖或屬於曹錕吳佩孚及其部下焉然無論何方獲勝於國家將毫無利益而統一之期及安固政府之成立期亦將不能比現時爲較近惟戰地人民將更蒙一次搶掠焚燒而已 
　　當奉直戰事爆發之先有鄭君者投文本報略謂向和平之惟一路徑即以全體開明之公民與國家之公敵作戰是也彼極盼戰事之發生並謂戰爭之結果無論何方失敗至少可裁兵十萬而豈知戰事終結後兩方不特仍保其原有軍隊抑且改革增加之以預備將來第二次之戰爭至於北京方面大總統雖經更迭舊國會雖經恢復然政府固仍處於軍閥勢力之下有所設施及計畫皆横受干涉抑阻而不能自由進行 
　　剷除中國軍閥之問題實爲古今各國所有問題中最爲困難者且中國人民雖皆厭惡内亂而仇視督軍然仍不能聯爲一氣以傾覆之尤足使此問題難以解决此問題在現時情形之下若認爲純粹之國内問題仍無解决之一日何則現時全國之稅收非直接在軍閥之手中即間接受軍閥之管轄不論教育交通司法之如何困窮凡有稅收皆須儘先撥給軍隊否則軍隊即自行截留且彼等對於無論各種主張只要實際於彼等自身之權勢無損皆所贊成吾人以爲現時果以訓練佳良之一隊客軍之力即能推倒中國軍閥之全體如果一二軍閥先被嚴懲則其餘者將不俟與該軍實行接觸而即自行逃匿矣惟當茲全世界坌湧混亂之時外國軍隊之干涉實爲不宜且不種種理由中國亦不應有外國軍隊之干涉耳是故中國須圖拯救之方雖剷除軍閥非垂手可以成功然須知數年間危急困難之境遇爲必經之階級至於激發愛國心或以行將亡國相警告等皆不足以動軍閥之心夫不爲財政上之援助如新銀圑成立後之情形然只足以促各省軍閥愈益就地截留稅項也現時中國之勞力尙未有相當之組織足以脫離軍閥之壓制而商農兩界及政客等亦無有相當之組織與能氣足以拒絶專制暴政也 
[日銀行界鼓吹共管中國]  
　　日前公府軍事顧問日人靑木宣純中將主張國際共管中國現在日本方面因欲整理對華債權無從着手又有主張共管者茲將東報所載迻譯如下 
　　十二日大阪每日新聞云爲借欵問題前赴北京之日本銀行圑代表正金銀行取締役小田切萬壽之助氏十日朝歸抵門司語人云余至北京之職務並非如外間所傅實則因正金銀行對於北京政府之債權除留學生經費外尙借有十年前作爲鐵路預算之一千萬元公債本年到期本息有六十五萬元已逾期六月尙未償還而迄本年春季照常支付之前項利息三十五萬元亦未支付爲催促起見特赴北京與中國政府交涉不料交涉竟歸無效反被要求從新借欵因此之故遂與外國銀行圑謀得諒解决定暫待俟中國政府能償還之時再行要求償還惟中國政府之財政困難實令人驚嘆不置查其預算政府之歲入雖有六萬萬元餘實則稅收及鐵路收入等大宗欵項均爲督軍圑所截留每月不過有一百萬至一百五十萬之收入而其歲出則屬於中央政府管轄範圍者每月除公債借欵等之償還不計外僅經常費亦需三百萬至四百萬現因國會開會每月更須增加支出四十萬元故財政尤感困苦殆無法收拾最近有應支與日本之賠償金木過三萬元者乃由交通部發出支票後銀行方面竟拒絶支付因此近日評論中國者咸謂如仍繼續此等狀態結局舍破產外别無他法今若參以上述事實觀之則中國豈非明已破產耶又近日更有一專最感困難者厥爲北京各機關官吏組織索薪會之舉彼等因生活不能維持遂圑體的向政府要索積欠薪俸一面謀對抗之策故各部官吏有同盟罷工之舉又如北京警察及軍隊約三萬人之薪俸亦積欠四個月十月五六日左右爲發薪之期如至期終不發薪難免不發生暴動現在北京政府對於財政困難之惟一救濟方法即欲增加鹽稅及其他國稅但縱令能增加之諒亦不過徒然增加各省督軍之收入反令人民怨聲載道耳又日前靑木中將歸國途中所發表之關於中國國際管理之談話已成爲中國朝野間之問題但此不獨靑木中將而已如欲救濟現在之中國實於國際管理之外别無他途蓋爲諸外國一致之意見也 
　　十一日大阪朝日新聞東京電話云中國財政愈有紊亂之傾向駐華英美兩國公使已各向本國銀行家要求報告各對華債權之總額惟日本銀行圑則尙全未議及此事查日本對華債權之總額合以西原借欵約二萬萬元總計約達五萬萬元有奇而英美法三國之債權合計不過二萬萬元餘故若無日本參與其間而欲總括的整理對華債權尙非易事但英美之對華債權如京漢鐵路之收入雖有爲吳佩孚氏截留之事然而大體上均有確實之擔保非日本之債權有如西原借欵等祗以將來事業爲擔保者其擔保比較的不甚確實如欲整理則惟有以現在開會中之上海關稅改訂會議之結果所得百分抽七五之增收及以庚子賠欵爲擔保之二途而已而日本銀行圑則認此爲不易澈底的整理顧若由各國共同着手整理則鐵路管理等問題必當發生此問題發生後雖可由對華借欵新銀行圑設置鐵路管理局然因易流於政治的干涉之途故正金銀行朝鮮銀行台灣銀行農業銀行三井銀行三菱公司東亞興業等各關係者爲籌對付之策正在極力研究中 
[中國之國際交通]  
　　世界新聞社云全太平洋商業會議將在檀香山開會北京交通部顧問貝克君草有一文題曰中國之國際交通供該會議之研究茲爲紹介於讀者 
　　一種全太平洋圑體之成立以國際交通而可能太平洋者卽使代表於此圑體中之各種族互相接觸之交通機關也但此圑體而果須爲眞實的有力的則此泱泱大洋尙須補助以他種交通方法否則僅有航海者及生活於海濱者得與他種人民接觸耳凡島國及沿海之國容易發展國際利益因其人民多數瀕海而居之故而大陸國則情形相反其人民多數恒不注意於外事其政治家亦畏與外國結合及聯盟 
　　人民最多沿太平洋而居者厥爲中國人然中國實爲一大陸國中國在一全太平洋圑體中之價値自當半以其五千英里之海岸線爲標準但四萬萬中國人在此種圑體中之價値則當視中國之廣大腹地與其沿海間交通方法之效力若何以爲斷所有内國一切尋常交通方法如河流鐵路道路郵政電報電話飛機及無線電等中國已應有盡有其中有巳達高度之發展者亦有尙在萌芽或已廢弛殘缺者今試歷舉之㈠郵政中國郵政制度有許多方面可與世界任何國之郵政頡頏全國有郵局一萬餘所每年收發郵件十億件以上除收快信滙票外並寄包裹中國於一九一四年被許加入萬國郵政大會以後數年間進步卓著最近華府會議列强協定於明年一月一號起撤消各國在中國所設之郵局以後中國郵政完全自主此乃新中國之一種新經騐中國郵政收費廉於美國而每年獲利在一百萬元以上㈡電報中國有電報線五萬英里電局八百三十七所各省首都及各商務大埠皆有電線聯絡除華文電報外外國文電報亦可拍發㈢電話線各大城市中皆有之惟長距離電話祗北京天津間有之無線電及飛行事業近甫通行尙未大盛 
　　以上皆爲關於思想之交通茲再記運貨載客之交通方法如河道鐵路及道路等㈠河流中國内地由河道與沿海聯絡大致與美國相仿揚子江類似密西西比河從海濱上駛戰艦可達六百英里砲艇可再西上二百英里再南行三百英里廣東之西江天津之海河牛莊之遼河皆支流紛歧灌漑經過區域使其地成爲商業中心黄河長二千五百英里灌漑之區域廣六十萬方英里但因其河道屢改故沿岸無大城鎭河中亦無多數之通海貿易惟往來民船甚多内地商務賴以交通將來若將河道修浚則往來商業必盛中國江河之害在淤澱日多現在各重要海口皆有治港委員會從事開通港口但在此等江河之上游則無論水高水淺皆未有補救之企圖茲事體大必須有良好之工程家及鉅大財力方可辦理時時有人提議以拳亂賠欵歸還中國充建築之用倘能用於治河旣保生命又利商業爲策之善莫過於是㈡運河中國之運河制度斷然爲世界中之最廣大者江浙兩省共有此種水道二萬五千英里以全國計當在十萬英里以上有許多河流港汊均改成運河致已失其本來面目大運河自北至南共八百五十英里爲歷史上最大工程之一其他各小運河雖官吏息於修治但現狀尙好此種結果純屬於偶然蓋沿河農民恒將河中汙泥掘出用以肥田而較大之運河則時時遭水現狀頗惡大運河有數處已不通流中國曾與一美國公司訂約開浚該河之一部分但因種種理由迄未動工一九二○年美國紅十字會辦理中國賑務之始曾自請擔任開浚工作但中國却之後紅十字會乃改造大路八百五十英里使當時允其所請則今日運河當已改觀大好機會失之交臂誠可惜已㈢湖中國之湖不多湖身亦不深不大大多爲大江大河之水所積聚而成湖南之洞庭湖爲中國最大之湖廣二千方英里當水漲期内往往汎濫於外㈣鐵路亞洲與北美同其内部交通以鐵路爲主亞洲爲各大洲中之最大者土地廣漠有水路不到之處其間之各流域僅藉紆徐危險之海路相交通腹地多山綿連不斷水道不通因此有許多食物在内地價値極廉而最簡單之製造必需品亦被視與奢侈品無異中國與美國之同一幅𢄙相比中國祗有鐵路六千英里美國則有二十五萬英里說者謂此相去懸絶之狀不獨見中國目下鐵路交通鮮有進步亦可見中國人對於進步之工具抱有輕視傾向以我觀之倘有人依後一假定爲根據而從事於中國鐵路之計畫則將失去良好機會不少歐洲最初發明機關車之雛型在一千八百十一年然製造此模型之利物浦曼哲斯德公司直到一八二六年始經英國會准予立案製造又至一八四○年歐洲大陸始有鐵路開行實行營業前者經過十五年後者經過二十九年中國第一次確感西力之優勝在一八六○年即英法聯軍占領北京之年當時中國受治於就衰之滿淸復丁太平天國之亂然至一八八一年中國即已造第一條鐵路迨一八八七年淸廷又採用一造鐵路之切實計畫由是觀之中國之於鐵路其採取之速並不亞於歐陸淸廷鐵路計畫正在進行忽起中日戰事遂遭一大打擊且非暫時之頓挫其故有二一爲日本索去大宗賠欵淸廷庫藏匱乏無力築路二爲日本戰勝中國甚易華人以爲其故不僅在日本之兵精械利實中國人愛國心薄弱所致因此對於物質進步遂少注意以後十年間歐洲各國又競用計謀爭造中國鐵路據歐洲政治家及政治著作家自言此種計謀之目的無非欲乘滿淸之日就孱弱攫得在華之利益地位而巳中國人民對於歐洲此種侵掠之第一反響厥爲拳匪之亂其結果又一度證明古舊方法不足以當新式戰爭而中國國庫從此更加空虚鐵路建築無從說起自拳亂之後中國人祇餘消極的抵抗武力旣不能勝人歐洲列强又陰行經濟侵掠政策中國於此欲圖自保惟有以消極手段聯甲國以攻乙國遇有交涉時勉圖取得較良之條件以待整理内政振興武備而已（未完） 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[中國靛靑業之調查]  
　　滿洲土靛產額 
　　泰晤士報載經濟調查局報告云中國爲天然靛及人造靛之世界最在消費者向以「靑衫之地」著於世計算十人之中著靑色衣衫約有六人在大戰以前中國所消費之人造靛其中百分之七十約來自德國嗣後德國商業斷絶之後日本法國瑞士美國乃繼德人而供給靛靑自一九一七年至一九一九年兩年之中日本輸入之靛自九十九擔而增至一千九百七十九擔但自中德恢復關係之後德人又重振往日之靛業計一九二○年輸入之人造靛共二萬一千五百七十五擔因大戰後靛靑來源缺乏之故中國國内天然靛之生產受此激刺頗見振興尤以東三省爲然東三省產靛之地可公爲兩部一部爲奉天東北沿長白山至松花江一带包有西豐西安豐東海龍柳河輝南本溪樺甸雙陽伊通舒蘭等地其他一部則爲遼河以西及沿京奉路之地以錦州爲出產中心地出產數究有多少現無可靠統計惟農商部則從各該區域靛靑商業之範圍觀察估計其產額如下當與眞正產額不致有大出入西豐每年產額約三百萬斤西安一百五十萬斤豐東二百萬斤雙城五十萬斤柳河六萬斤海龍九十萬斤朝陽七萬斤惠豐二萬斤本溪六萬斤樺甸舒蘭雙陽伊通一百萬斤錦縣興城九十萬斤共計九百萬斤按最合宜於植靛之地爲沿水各處常靛生長時氣候温和滿洲所產靛料中含色澤自百分之三十五至百分之六十二不等 
[湘南問題之尾聲]  
　　各軍皆向趙氏輸誠 
　　湘省决選省長已於九月十日一體舉行各縣呈報决選結果截至十三日止合計已有三十八縣總計趙恒愓得八百九十九票譚延闓得四百一十一票熊希齡得三十五票李漢丞宋鶴庚各得三票是趙氏所得票數較譚氏加倍而又過之以此推測則將來之正式省長似必屬之趙氏無疑矣 
　　照李協和與駐湘美領之譚話而論似趙氏當選後湘南湘西各屬尙難免不發生問題然就最近情勢言之省城風潮旣已平息（聞倒趙派以九十十一等日連次失敗知此時萬難成功故於十二十三等日分途散去當道並已令行戒嚴司令部解除特别戒嚴）陳部分途四散暫時亦不成問題卽久無表示之沅陵鎭守使蔡鉅猷近亦來一眞電爲鮮明之表示電云天禍吾湘竟釀内亂事勢至此隠痛彌深當此民生凋敝公私交困之餘休養生息之未遑豈忍再見兵革凡我袍澤同屬湘人苟有天良當同此旨不意前陳旅長護芳以奉令解散之師圖粤失利反戈湘南迭經宋魯兩師長及各友軍顧念患難至交信使往還函電商榷輸誠勸告期其就範而護芳竟始終意氣自逞執迷不悟蹂躪祁永漸及西封幸荷宋總指揮親往調度悉合機宜葉唐諸公率部遠征將士用命所向克捷規復南防陳王等殘潰之餘何能當我精銳之衆自不難尅日掃盪迅奏膚功鉅猷等對於護芳以公誼論同屬西南舉義之人以私人言亦有十載同袍之雅苟情勢尙可以轉圜忠言不致於逆耳又何必再陳師旅故事張皇蓋湘中兵禍連年吾民久苦鋒鏑果能早息一日戰禍即爲吾民早謀一日安息爲湘中多留一分原氣也日來迭奉總座電令曁宋魯諸公通電陳王殘部分擾綏武圖竄湘西倘僅一面窮追則四去竄逃益難收拾鉅猷等奉令守土保境息民具有專責謹已迭飭所部分途佈置並恪遵圍剿計劃擔任武岡以西之綫業由叙彝將九旅一部調防囗囗並親率所部馳赴囗囗相機堵截鎭藩將十旅部隊抽調一圑分駐囗囗由囗囗向囗囗前進鉅猷亦準卽日親自督師進駐囗囗指揮調度鎭藩則仍駐軍囗囗留守後方鉅猷等迫於正誼人道爲保全治安計爲顧全大局計誓師境土期息内爭區區之心諒蒙共鑒謹電馳陳竚候明教蔡鉅猷劉叙彝田鎭藩同叩眞印蔡等旣表示鮮明之態度湘西自已絶無問題而原駐零陵一带之第七混成旅長羅先闓前以通數嫌疑大爲各方所注目羅不自安乃歸獄於參謀長李建·連附李月明·以明心跡一面又電由趙氏將該旅移歸衡陽鎭守使謝國光節制昨又來電辭職其電云庚電奉悉仰承慰勉不禁涕零犬馬有知寗不思報惟職才識疏庸年又衰邁兼抱頭昏失音各病醫治兩載轉見增加豈眞無盧扁之國醫抑果屬膏肓之莫治實責任太重心力交疲退處無權幾至不起現在職軍節制蒙准撥歸謝使旣幸負責有人旅部員兵應予裁撤擬留副官長蕭漢亭軍需正彭繼動等督同經手員司在衡趕辦淸理旅長本指揮軍隊之長官亦發號施令之主體刻現僅辦淸理别無職務可言若再守府空存不獨月縻薪俸兼且事近駢枝况職務一日不邀免除此心一日不獲淸凈繼加調懾終屬無功騐之醫士之言證之已往之事實爲信而有徵鈞座旣憐衰病暫解兵柄於前尙懇恩施准免本職於後俾得專心靜養賤恙獲瘳班定遠生入玉門髮眉巳白馬伏波誓裹馬革報稱徐圖謹再凟陳復望恩准不勝屏營待命之至羅先闓叩灰印就此電觀之則羅氏已有交卸兵柄之决心矣 
　　至於陳嘉祐殘部現有由東安竄至桂境之說滇軍朱培德所部已由湘邊開赴全州惟陳部在武岡被圍者苦不得脫已來電投誠該電如下長沙總司令宋魯師長各旅長鎭守使司令各圑營長均鑒蒙以菲材辱荷司令陳公知遇之隆備位戎行追隨三載値時艱之孔亟益隕越之堪虞兼之兵禍頻仍瘡痍未復沿途慘狀觸目驚心同屬湘人何忍膜視旣不欲因陳公之愛蒙者反累陳公抑不欲因荷陳公一人之愛而反貽害桑梓天良未泯時增尸位之憂去志益堅藉思補過之地用是籲懇解除本職遂我初衷際此閒暇之時專工詩詞之學但蒙尙有種種之衷曲不能已於言者請約略陳之竊自驅張之役蒙實迫於義憤赤手拚命努力疆塲幸面所向克捷至以血肉所得之槍械成立步隊其間經營慘淡實已煞費苦心未幾湘局不靖石門宜章醴陵等處先後發生戰事無役不從去夏援鄂陷陣衝鋒瀕危者屢雖不敢謂有功頗可告無罪會駐防茶攸一带亦兩載於茲對於所部則嚴加訓練對於命令則絶對服從對於地方則盡力保衛差幸軍民相得輿論翕然事實昭彰足資考證此蒙年來經歷可以質諸天地鬼神者也蒙部自援鄂之役陣亡官兵爲數不少所有撫卹年金多未核發或則荒烟蔓草永滞幽魂或則孝子憂妻頓失所主誰無子弟能不傷心且本年薪餉又積欠六月之久蒙雖去職更不忍道義相結隨從數年之員兵流離失所應請政府設法發給俾蒙得將各項手續料理淸楚於公於私兩無所負此又蒙之苦衷不得不鰓鰓請求者也至蒙謬綰軍符本無建樹惟反躬自問論公則盡以公忠幸無違誤論私則心力交瘁竭盡勤勞技止如斯何敢再行戀棧言由衷出不忍得苦湘民故寗將個人之一切犧牲不忍使湘局稍有靡爛刻率所部暫駐資水一带伏懇早日派員收編俾鋒鏑餘生得早釋重負則未來歲月當銘感高深臨電惶悚伏維埀鑒二十二圑長譚蒙叩賜 
[粤漢罷工中之歡迎聲（漢口通信）]  
　　勞之常到漢 
　　粤漢鐵路工人罷工演出軍警殺傷工人之大慘劇全國工圑無不憤慨異常紛紛來電詰問並限期正當解决否則一致行動是此罷工形勢巳益趨於嚴重乃該路局長王世堉尙不從根本上設法消弭風潮反多方破壞工人圑體其實工人受此慘痛後圑結非常堅固不達目的誓不上工即武漢各工圑鑒於粤漢當局之蹂躪工人亦認爲勞働階級全部之恥辱特組織粤漢罷工後援會呈請各當局速予解决又備就旗幟多種擬聯合各工圑爲大規模之游行示威交通部恐風潮愈擴愈大特派參事周肇年先行南下調查罷工情形又派交部次長勞之常親自來鄂解决周肇年於十三晚到漢外間不知多誤爲勞已先到者實則勞奉命後即先行赴洛與吳協商辦法昨（十四）晚七時五十分始乘花車到漢京漢粤漢兩路工人得知此訊遂决議排隊至江岸車站歡迎並面懇其主持公道昨晚七時五十分勞氏花專車到漢工人各持旗幟排隊至站約有二千三四百人以上内有粤漢工人百餘名餘則爲京漢江岸之工人秩序嚴整隊前有大白布旗兩面其一上書「請交通次長看粤漢鐵路局長指揮軍警殺傷工人之大慘劇岳州死六人 
傷六十餘人被捕解武昌者三十七人徐家棚傷百餘人重傷三十餘人命在垂危者八人逼水失踪者十餘人被捕解武昌者九人哦天亮了交通部的次長來了救命哪」其一上書要求條件㈠撤退彈壓軍隊並懲辦行兇軍警㈡革除並懲辦王局長及張苗二工賊㈢從優撫恤死傷工人及工人家屬並賠償損失㈣完全承認前次所提出之七條件㈤此後不得妨碍工人集會結社言論出版同盟罷工之自由並不得因此開除或加害參與及援助罷工之工人及圑體不達自由誓死不止」又有二面次大紙旗上書『粤漢鐵路未死工人請願圑』其各小旗上所書標語有「歡迎交通次長救命懲辦張苗王爲同胞除害」「不自由勿寗死」「爭自由爭人格爭生存」「殺人者死」「救人要救到底」「看看我們慘狀問問你的良心安麽」「哦靑天到了請救命呀」「交通次長呀你看我們的慘狀也傷心麽」「正義自在人心公道望你主持」「工人是殺不盡的」「請别要辜負吳巡閱使保護勞工的意思呀」「請别要辜負了我們歡迎的誠意呀」專車到站時工人肅靜無聲車停後亦未聞有若何動靜惟見各種旗幟飄搖於慘淡燈光之下微微發出喞喞之紙聲以破此嚴肅沉默之空氣少頃工人代表發言謂我們在此歡迎次長請次長出見勞氏當即由窗内露出頭部與工人答禮代表即將備就請願呈文遞上並謂我們日在困苦壓迫中請次長主持公道勞氏好言安慰謂諸位如此辛苦我實在難過粤漢路事明日自有正當辦法請諸位今晚回家不必在此久站代表謂次長允許明日正當解决工人等不勝感激說畢後即向勞行禮整隊出站勞亦答禮相送大衆行時秩序仍極嚴肅勞氏當晚宿於花車今（十五）午九時在江岸鎭守使花園内召集京漢工頭及高級員司訓話畢即渡江謁蕭並召王世堉及工人代表至督署面詢罷工眞相藉商解决辦法聞勞與蕭均不以王世堉指揮軍警殺傷工人爲然恐不免於撤任張苗二人亦將調往他路以平工人之憤不過具體辦法刻尙無所聞惟京漢隴海各路以粤漢當局蔑視工圑敬告本應於十五日一致罷工但因勞氏來鄂專爲解决此事恐予勞面子以難堪故暫緩須臾以俟勞氏之辦理如何再商對付云（九月十五日） 
[何瑞章自明與工潮無關電]  
　　各報館均鑒近見京津各報揭載交通部因京綏京漢兩路迭起風潮謂瑞章在内煽惑并有接濟金錢糧食情事業經交部呈請明令通緝等情展閱之下駭愕莫名查瑞章於本年五月九日因病辭去交通部參事本職及株欽周襄鐵路局長兼職奉准以後當即出京閉門養疴外事毫未與聞卽舊日朋僚亦罕謀面此次兩路罷工初不知其眞相但全體旣芎犧牲職業不顧利害必有切膚之痛方始激而出此斷非區區口舌所能鼓盪至謂接濟金錢糧食以鐵路工人之衆散布之廣尤非事實所能更不待辯近來海員工廠鐵路罷工之舉相繼而起以廣義言之實隨社會之趨勢以狹義言之係爲經濟所逼迫要在政府推求本源審愼從事始克消弭無形今乃牽涉個人殊出意計之外在瑞章服務各路有年但使犧牲一身果於路政有益雖捐糜頂踵亦所甘心無如情實全非毫無影響遽爾指爲煽惑呈請通緝此種辦法以之損害瑞章名譽固屬有餘而欲以此爲懲前毖後之方則誠屬南轅北轍矣雖自修止謗無事多言而風聲所傅恐滋誤聽除電呈大總統國務院各總長切實聲辯外謹此電聞尙祈鑒察何瑞章靑 
[鎭嵩軍之擴充忙（開封通信）]  
　　劉鎭華之新勢力 
　　西安來客言最近劉鎭華招撫趙氏餘衆不下萬餘頗致力於擴充勢力（劉氏本一秀士卒業北京法政學校授業於董康民元聚衆倒不淸事定後袁氏利用其擁己編劉部爲鎭嵩軍取威鎭嵩嶽之義劉河南人）劉與趙氏頗有歷史關係鎭嵩宏威其成分皆十足土匪也陳伯生離陜時劉頗受制於直系軍官位殊岌岌閻死馮繼劉仍無以自顯迨馮去劉官運乃昌顧劉自忖亦不免有位高無勢之歎乃大編鎭嵩軍稱師稱旅查劉初入陜僅有三路兵力一路統領柴雲升二路統領張治公三路統領憨玉琨每路人數三四營至多亦僅五營每營三四百人或二三百人不等其編制之特殊直不能以陸軍目之劉氏任省長後屢經戰事漸漸擴充易督事起又没收陳樹藩快槍千餘桿復在漢陽廠購械數千此刻乃由老三路（卽上述三統領）着手改編外復以舊巡防改作四路及五六七等路其名目不啻第二安武軍四路統領爲馬河淸五路嚴際明六路呂光華七路侯葆桀共約十三四營然均非鎭嵩軍嫡系半爲入陜後招撫近宏威軍散卒多投劉氏劉遂有衆三萬本年五月劉氏自兼督軍對老三路統領卽有論功行賞表示近始規劃就緒逐漸發表以柴雲升充鎭嵩軍第一旅旅長其第一圑圑長暫由柴氏兼攝二圑圑長以營長張玉森升補二路張治公充鎭嵩軍第二旅旅長第一圑圑長即以統部參謀張本通充任二圑以營長楊子英繼憨玉琨充第三旅旅長一圑以騎營營長梅發魁充補二圑圑長以步兵營長憨玉珍充繼蓋三統領經前改編爲三圑長茲乃由三圑改三旅遂有如許更張也又以砲營改爲砲圑以營長武紹先升充聞此項編制已得某方面同意劉以軍長兼督軍資格統制諸旅名義上兼管客軍兵力較閻治堂之二十師吳新田七師及暫編第一師之胡部獨覺優厚說者謂此後潼關以西之驕子非劉氏莫屬其然乎 
[李廷玉長贛之醖釀]  
　　駐贛綏遠軍早有要求北歸之說該軍駐潯一營自八二兵變奉調來此鎭懾解散變軍維持治安頗稱得力潯人本無間言惟前次請願省當道曾要求撤退駐軍日前李廷玉過潯並將此項託李向蔡成勳轉達求達目的李云此事易於辦到將來九江不過駐兵一二連近接李氏來函謂已與蔡總司令商酌擬將綏遠軍調省另以二連兵力駐潯該軍繩營長亦同時奉到電令開拔此間紳商聞訊以該軍保衛地方不無勞績聯袂謁繩挽留繩謂軍隊調遣無常旣奉上令當然不能違抗旋出佈告略謂我軍奉令開拔在即所有本營兵士如有欠各商店賬目務速來營報告由本營長一律償還現該軍已於十三號夜間由南潯車運赴德安永修一带駐紥尙留一連在此開拔尙在未定聞將來塡防者爲贛省陸軍第三圑兵力二連此事吳金彪晋省時已與省當道商有成議吳爲擴充本人勢力起見請將第三圑與第一圑歸併歸吳節制永久駐潯以便易於調遣繩營長以吳氏返潯數日嚴守秘密絶不宣佈頗不以吳爲然刻已微有意見至九江自治籌備事務所總商會曁各公圑等亦以當此軍隊換防之際關係地方治安極爲重要亟待派人晉省協商且善後事件尙未結束所有進行各節諸須請示刻已派劉公簡金至大羅綱紀劉道春等晋省面陳一切又聞潯紳魏調元李家浦等在省已聯合省紳多人電呈府院力保李廷玉代理江西省長南潯鐵路機務處長傅子餘特持電稿至九江總商會要求一致拍電擁李此間紳商果爲所動當由金至大劉道春羅綱紀黄梓爵鄭驅年徐騏謝滋楠蕭勉廖洪箕張敦錦萬鴻磐周和羹王文鐸鄭呈鏡等曁紳商學各界二百六十二人聯名電呈府院曁蔡成勳力保李廷玉爲江西省長（原電文長不錄）大意謂謝省長旣久不履新何護長復近萌退志民政無主人心安歸李廷玉熟悉贛情並與蔡督理有同氣之雅若得長贛旣易聯平勃之懽必有以慰蒼生之望等語想李氏素爲蔡氏靈魂此事固早已聲氣相通今旣拍電以後當必不乏强有力者爲之後援也 
[皖學界催緝倪道烺]  
　　國聞通信社安慶通信云皖學生姜高琦被殺一案前已由南昌審判廳判决一部分惟關於該案主要人物馬聯甲倪道烺二人除馬聯甲决歸軍法範圍辦理以不了了之外懲辦倪道烺部分仍在擱置之中近皖學界聞倪在北京有運動當局設法開脫之說羣情憤激因由省教育會等各圑體分别致電北京司法部總檢察廳及南昌高地審檢四廳請迅緝倪訊辦茲錄電文如下㈠北京司法張總長汪總檢察長均鑒姜高琦被殺案經贛廳審理漸期伸雪近聞凶犯倪道烺招搖都門聲言鈞座電爲緩頰道路駭然敢請秉公持正嚴絶請託迅飭緝辦雪沉寃保令譽安徽省教育會學校聯合會全省學生聯合總會叩删㈡南昌高地審檢四廳長均鑒姜案移贛審理伸雪有望近聞凶犯倪道烺招搖都門營求開脫敢請秉公持正迅予緝辦伸法權雪寃憤安徽省教育會學校聯合會全省學生聯合總會叩删 
[蕪湖各界反對馬毓寳來皖]  
　　蕪湖各界因聞政府擬派馬毓寳爲安徽裁兵大員陸軍部已電徵張文生馬聯甲同意各界開會集議均一致反對馬毓寳來皖前日商界方面電呈政府請明令責成馬帮辦會同許省長辦理裁兵事宜一面分電京津安徽同鄉會·兩院議員·安慶許省長·總商會·大通總商會請 
一致主張其致政府電云報載政府擬派馬毓寳爲安徽裁兵大員無任駭異查皖省計畫旣經協定自應責成皖省統兵大員辦理無庸更事張皇致滋紛擾馬帮辦聯甲在皖治軍有年苟以裁兵事宜相屬必能駕輕就熟措置裕如應請明令責成馬帮辦會同許省長辦理裁兵事宜以一事權而期便捷不勝待命之至蕪湖總商會會長湯鈺泉李耀榮雜貨公會潘祖光布商實業社崔祥鳩瀟江木業會館董壽彭叩寒又蕪湖各中學校長曁教職員致北京電云馬毓寳於民國元年挾贛軍入皖焚刦省城慘殺義士吳暘谷皖人與馬誓不兩立聞有劣紳假借民意呈請派馬爲安徽裁兵大員如果成爲事實必致釀成巨變務懇從嚴拒絶以順輿情劉希平盧仲農時相曾周學祖朱大猷武崇經等叩寒又蕪湖士紳致北京電云報載政府擬派馬毓寳爲安徽裁兵大員不勝驚異皖人呼籲經年忍痛籌欵希望政府就皖省現任大員中擇定一人明令辦理裁兵事宜勢順費省藉免紛擾若另派大員來皖則裁兵用費應由中央擔任皖人絶對不能代籌伏乞俯順輿情出以審愼是所感禱蕪湖士紳李振標吳政修陳惟庚翟鳳翔濮文波沈鴻儀叩咸 
[蕪湖快信]  
　　馬聯甲近接蔡成動來電謂南昌變兵百餘名竄人皖屬徽州請飭隊協同堵擊馬已電令駐屯溪第一旅補充連設法防堵 
　　馬聯甲於十五晚乘安豐兵輪赴寗會議蘇皖鄂魯豫聯防剿匪事宜新安武軍統領楊瑞文代表張文生亦於十五日赴寗參與會議 
　　蕪關監督何炳麟奉省長訓令略謂據婺源縣知事修忠永銑代電云查此次粤潰軍由贛入境至出境繳械解散絶無驚動教堂洋商亦未有絲毫損失情事 
　　新任安徽裕繁鐵礦監督陳傑民皖省實業界以陳係倪道杰黨羽民國六年因宣城犬形山礦產案被控拘禁已聯名呈請撤換 
　　張文生刻派耿竹畦由蚌來蕪採辦軍米一萬石 
　　皖軍第一旅二圑三營營長喬從符由大通來蕪見馬帮辦面呈此次奉令出發徽州防堵潰軍經過情形十六日仍回大通防次 
[廣東教育界之生活奮鬭]  
　　廣東中等以上及小學校職教員因紙幣低折薪俸又積欠甚鉅生活不能維持十二日上午特開聯席會議各校職教員列席者百餘人公推沈鵬飛爲臨時主席宣佈開會理由畢再三討論僉以紙幣低折影響各界以學校職教員爲最甚兼以積欠五個月薪水雖欲勉强支持亦勢難爲繼非達到依照紙幣時價補足並淸發積欠之目的只有倣照北京八校辦法停頓以待當經全體一致議决往謁陳席儒陳述來意要求圓滿答覆陳氏答稱余本不想做省長不過余不做省長則無人做不得不出來即屬洋人亦多贊成我做省長何况唐人今做省長不過數日總要待諸財政廳方有辦法各職教員一再辯論陳仍無切實辦法遂不得要領而退茲將各職教員呈文錄下呈爲省幣低折俸薪積欠懇迅賜依照時價補足發給並淸積欠以維教育事竊粤省自政局變動以來紙幣價格一再低折政府無法維持商 
 
 

Page 11

 
 
民不復信用馴至商塲貿易政府征收多以銀毫爲本位結果所及校員等領得俸薪多不適用必以十足收來低價變折無形損失受累不堪故校員等曾將困苦情形分陳教育委員會及市教育局在案乃該機關等以省長久闕無所秉承故難獲圓滿之批示惟近聞行政機關如省署財政廳等之職員薪俸及軍隊餉項或搭發現毫或盡數以銀毫支給而市政廳及教育委員會等亦因紙幣低折而訂有職員俸薪補助辦法或因時價高低以定補助等級或假設低折定率應用成數增加而校員等俸薪則屢經呼籲仍以紙幣充數凡茲辦理豈得謂平竊校員等與官吏士兵同服務於政府而待遇兩歧再四思維實難索解如謂礙於預算而事出意外依法亦可追加且現下過渡時代所有軍政各機關爲紙幣影響卽有預算亦可通融教育界事同一律迫不得已集合市内中等以上及小學校教育界同人相與討論僉謂枵腹難以從公長此遷延仍無正當解决誠恐人心解體影響學務前途理合聯赴台前瀝陳懲迅賜指令財政廳將以前積欠及嗣後俸薪按照每月十六日時價掃數淸發並請於十六日以前折發否則不能繼續奉職不勝屏營待命之至謹呈廣東省長陳廣州市内學校聯合代表沈鵬飛關乾甫 
[杭州快信]  
　　上海交涉員來電美國商部次長吳斯敦並隨員人等定十八日晚車赴杭攷察商務游覽西湖軍民兩長已派員預備招待杭總商會王會長等亦凖備歡迎 
　　旅京浙人公電到省請規復餘杭南湖以工代振該湖受天目萬山之水直灌且關係仁錢海嘉湖蘇松常各郡農田水利各法圑多表贊成 
　　代理杭縣地方檢廳長謝鴻恩因病請假職務現由檢察官周璟暫攝 
　　高審廳昨委宋增（杭縣律師）充本廳管理印稅專員張翬榮充本廳錄事 
　　安吉縣議會昨電壬戍水災籌振會報告該邑南自栗山並獅子山起北至小溪口鎭止計直九十餘里東自黄沙灘起西至隠安村止計横七十餘里㘰堤冲坍一片汪洋請速撥欵振撫 
[南京快信]  
　　省議員侯兆圭等反對諮議廳韓省長昨與朱政務廳長傅秘書長商榷辦法惟諮議廳原訂十六日會議編制條例實行辦公因是日到者寥寥未有結果現有人條陳諮議應改爲名譽職韓尙躊躇未决 
　　齊督昨電京辭兼督辦浦口商埠事宜 
　　寗垣各圑體昨呈韓省長云獎劵禁止發行業奉明令在案迺事隔旬日市上奸商仍大張旗鼓照常銷售我公爲蘇省行政長官有監督執行之權應請嚴飭所屬飭令一體閉歇以舒民困 
　　外部令金陵關以改評物價現已竣事定十一月一日起實行仰卽遵照 
　　陸軍部爲整理軍紀起見續訂軍律四條昨咨齊督令飭遵照㈠凡尅扣軍餉多少均按悞軍政論罪㈡凡軍需員之從中漁利者訊明卽行槍斃㈢凡兵丁聚衆滋事毆傷警兵者卽予正法㈣各營目兵私行潛逃在十名以上者其長官負完全責任 
　　幣制局規定整理各省幣制辦法昨咨兩長轉令所屬遵照 
　　司法部令蘇高等廳設立訴訟没收物陳列所 
　　昨晚二時三山街華勝商店失火其時風勢甚烈幸撲救得力未致延燒聞該店損失亦頗巨 
地方通信 
[蘇州]  
　　虎邱東山會之熱鬧虎邱東山會於數日前由該處山塘市民公社社長陳季泉奔走接洽於十七日即陰曆七月二十六日排齊儀仗繞行閶門山塘一带儀仗中有花玉茶箱三隻尤爲珍貴一時萬家空巷觀者如堵熱鬧異常然一回思各省兵匪災荒未免擲金虚牝矣 
　　士紳維持警餉會議蘇紳潘濟之聞得蘇垣水陸警餉銀現已欠發至三月之多長此因循恐非地方之福故特定期十六日下午三時函邀當地士紳即在海紅坊本宅開會集議籌借警餉辦法及各項財政救濟意見届時應召蒞會列席者有財政廳長嚴孟繁稅務所長田紹白士紳張一麐費樹蔚蔣季和貝哉安潘經耜顧選靑潘子起及省議員宋績臣等數十人直至傍晚始散 
　　新穀登場後之賭風各鄉早稻均已登塲晚稻亦將刈穫詎當新穀上市之際縣屬四鄉如滸墅關東橋通安橋東渚車坊唯亭金墅陸墓陳墓蠡墅西津橋横涇斜塘蠡口等處現已賭台林立呼盧喝雉之聲自午至夜　不絶於耳一般鄉愚大都被誘入局及賭負索逋釀成爭吵鬭毆則又在鄉鎭小茶館爭論用武日來已時有所聞云　 
　　馬車碾斃鄉婦前日（十六日）傍晚時有陸某曹某各携一妓由閶門馬路分乘亨斯美兩輪馬車兩輛至盤門及洋關等處兜風疾馳詎行經胥門馬路鴻生火柴公司門前適有一四十餘歲之鄉婦肩負竹籃滿儲石榴香蕉柿子等類沿路喝賣彳亍而來該馬車正在加鞭疾馳突將老嫗乳部撞穿一洞嫗被撞後立卽昏暈仆地曹車遂由嫗身碾過頓時血肉横飛呼痛殞命陸車見已肇禍隨即返車加鞭疾馳逃去崗警見已肇禍即將曹所乘之車追獲扣除連同曹某與馬車夫妓女各一人拘所解送閶區警察署轉解地檢廳訊核該廳預訊一過除派員臨場騐明婦屍確係被車碾斃外所有肇禍之曹某即日由某商舖投廳以五百元暫行保釋馬車夫亦挽人投廳請求保釋候訊該廳即令覓具二千金保始能釋放車行方面因保金過昂未曾往保地廳遂將該車夫發所收押候查云 
[常州]  
　　童子軍聯合會職員會紀武邑童子軍聯合會於十七日上午十時在事務所開職員會到會者濮仲蔚程季枚王春舫等十餘人議决各案如下（一）參預省聯合會旅費案議决由縣立各校六圑分派（二）考試時期規定案議决規定每年上半年四月考試初級五月考試本級六月考試優級下半年十月考試初級十一月考試本級十二月考試優級在聯合會舉行鄉間各圑由會中派員前往川資由應試軍圑擔任（三）籌備五週紀念會案議决公推濮仲蔚張景淵張應曾顧嶠若程季枚王春舫汪愼之等君組織籌備會籌備（四）童子軍宣傳儲金贖路案議决交籌備會籌商辦法辦理（五）籌辦童子軍教練員講習所及師範生加課童子軍課程與童子軍宜組織研究會案議决講習所於年暑假時設法辦理師範學校加課童子軍課程由聯合會通函知照聯合會中之研究會早已組織惟此後應注意研究之報告（六）縣立各校童子軍補助經費應請勸學所按月發給案議决照辦 
　　莊思緘北上有期邑紳莊藴寛回里後各界之招讌及懇書屏聯者竟有應接不暇之勢昨聞莊定於夏曆八月初一日赴寗勾留二三日即轉車北上 
[南滙]  
　　縣商會請執行禁閉獎劵電南京韓省長公鑒我國自各省發行彩票以來薄海人民受其害者不可數計均以上海爲賭博之市塲内中黑幕重重明眼人誰不知之况收括現金流弊百出在勞働界爲尤甚經濟人心兩受其害現奉中央令出一律禁止迄今未見動靜我公負監督之責迅求執行厲禁且經各圑體通電陳請非公莫若務望速予禁閉上副中央威信下絶勞働界漏巵以慰衆望而順輿情無任翹企南匯縣商會叩咸 
[鎭江]  
　　張知事整頓防務東南兩鄉時有盜刦發生丹徒縣張知事昨特通令諫壁丹徒大港姚家橋各鄉鎭警察區所自卽日起每晚由各巡官督率長警實力巡邏嚴加防範以杜匪蹤而維治安 
　　乾繭最近市况乾繭交易近日頗爲暢旺前昨兩日又有春夏乾繭數百擔運滬銷售現高貨存底不多市價因隨之增加調查各棧僅存有春夏繭一千數百擔大都溧陽丹徒揚中江北等貨爲多所售價目春繭扯價一百八十兩夏繭扯價一百五十兩 
[揚州]  
　　縣署警官會議兼警察所長江知事以防疫禁賭查烟三項曾飭各警察分駐所奉行久未據報成績特於十六日下午召集一至五分駐所一二等巡官黄石岩孔俠侯等討論進行方法並訂於每週月矅日下午會議一次以資接洽 
　　查禁淤塞河道運河工程局技士夏祥露業將　稻河淤淺測勘完峻其淤淺原由多係釣船抛棄土石淤墊所致特報由省長飭江都縣出示查禁以免阻碍交通 
[淸江]  
　　農會長請留防隊淮陰四市豆瓣集前當匪亂之際由淮揚鎭守使署派隊駐防現因匪勢稍靖行將調回該市農會長周德均等特呈請鎭署酌留一排以資捍衞其原文如下職會等住居淮陰豆瓣集地方今夏月問匪勢蔓延人心惶悚深蒙我鎭軍先後派吳劉兩連長率隊駐紥四境得以保全現奉鈞令調營訓練應遵何凟惟敝集南濱洪湖北達漣沭西去衆興東距袁浦各五六十里不等水陸交通實爲淸江門户擬請派隊常駐以保運河流線抑或檢閱在邇未便全連外駐卽請酌留一排扼要以守足資捍衞相應備文呈請鎭軍電鑒准予酌留一排常駐防衞以靖地方實爲公便 
[嘉興]  
　　兩教育會之議决事項縣教育會於十七日上午召集各職員集議事項討論結果因全省教育會聯合會本届在吳興舉行當卽公推趙琴一爲代表赴吳出席並將趙晨提出之視學評語宜分别個人優劣等案分别報告通過以便趙代表带吳提出又城區教育會亦於是日下午由各部職員集議重要事件㈠修改本會會章當卽逐條通過㈡月洲校長沈寳華提議教員加新案公决日内召各校教員開會决定㈢區立各校合辦國音留聲機器㈣本會房屋異常坍倒急應籌欵修葺㈤徵收兩廓房金撥充本會經費 
　　自治協進支會成立嘉興自治協進會已由研究自治人員籌備進行特於前日在籌備處開成立會公選正副會長曁各部職員結果正會長汪瑩副會長趙海若文牘王守圻庶務陳知禮會計顧昌元調查吳乃燕 
來函 
[義烏縣商會來函]  
　　上海申報館鑒敝邑不幸自八月七日及十三日至九月一日三遭洪水之厄以致田禾湮没房屋冲坍道路橋亭到處傾圮人口死亡不可勝計災後餘生或棲托荒野古廟之中或露宿破屋頽垣之下衣食不周形同乞丐種種慘狀殊難盡述所有城鎭鄉各商店迭經浩刧百貨漂蕩無蹤即有剩餘亦不適用約計全縣商人損失不下百萬餘金地居山僻本係瘠貧被災以後大半一蹶不能復振農商兩敗活命綦難哀我同人胡膺斯厄夙仰貴執事痌瘝在抱一視同仁用特略述災情請登報端以爲大呼將伯之一助臨楮神馳無任盼禱義烏縣商會叩效 
[儀徵縣五區學校聯合會來函]  
　　貴館執事先生台鑒頃致韓省長電文曰江蘇韓省長鈞鑒儀徵縣知事吳立莊在儀兩載勤政愛民淸廉自矢對於教育尤熱心維持不遺餘力曾奉前省長嘉獎在案今忽聞調省另委本邑人士不勝失望恭懇收回成命俯順輿情臨毋任企禱儀澂五區學校聯合會理事張均等公電等語即希登入來函門爲荷順請公綏儀徵縣五區學校聯合會理事張均黄聲遠嚴壽傅厲鼎馨王軾趙作仁等公啓九月十四日 
雜評一 
[皖裁兵說（默）]  
　　各省裁兵之聲寂然而皖獨以此爲倡攤裁兵費派裁兵員一若旦夕間即將實行者抑何皖軍閥之明而皖人民之幸也 
　　雖然皖軍閥豈眞能慷慨裁兵者哉一省之中而有兩大則傾軋競爭必不能已裁甲之兵乙譁然贊成裁乙之兵甲亦譁然贊成蓋裁人之兵即所以减己之敵固無不欣然色喜者迨一旦進而實行裁甲則甲有難色矣裁乙則乙有難色矣故其結果非釀成一次紛擾即仍不能裁一兵况乎皖新舊安武之爭已久張馬兩氏之不相容又甚能安然收裁兵之效耶 
　　是故今日皖入首宜注意於裁兵計劃計劃而果已確定則絶不容其稍有變更而裁兵費之何出裁兵員之何人猶其次焉者也 
 
 

Page 12

 
 
   
 
 

Page 13

 
 
本埠新聞 
[吳淞市政處徵集各國市制]  
　　吳淞市政籌備處成立後即向英美德等國各大都名市徵集各種市行政章程發出信函有五百餘件之多現美國各城市在各該地報紙爲之宣揚樂於贈送該處現陸續收到關於最新城市計劃選舉制度·衛生·水利·警政·預算·决算等書籍簿册百數十種極爲宏富該處張嘉森金其堡董修甲諸君俱係政治經濟市政專家正從事研究如果將來編繹擇要印刊則不惟吳淞一埠之幸使各處市鄉咸可借鏡獲益更多矣 
[美國禁止中國肉類輸入]  
　　字林報云美國務院通知駐京美使略謂據七月一日農部呈稱查中國尙未設有檢查肉類之國家機關故已於有權發給進口肉類護照之外國官員名單中將華員之名除去嗣後中國之肉類及其製品槪不准輸入美境 
[美商務次長今日赴無錫]  
　　美商務次長賀思敦氏於上星期五由京抵滬後連日赴宴甚忙茲聞賀氏因夙仰錫地名勝並欲考察該地絲繭情形故定今日搭滬寗車赴無錫一行以償素願返申後大約於星期四赴杭尙須往小呂宋云 
[美商務參贊歡迎賀次長紀]  
　　駐滬美國商務參贊安諾德Julean　Arnola君於昨日下午四時半在膠州路一一四號其私宅對面之花園中特備茶點歡迎美商務次長賀思敦Huston氏並邀本埠中西政商軍學界人士到者華人方面如何豐林·楊小川楊小堂·聶雲臺·蕭楚南·榮宗錦·等二十餘人西人方而除賀思敦氏及安諾德君外如聖約翰大學撥迪Ｆ·Ｌ　Ｈ　ＰOtt博士滬江大學勞平琪Ｌobingier美海軍艦長伊斯勒Ｗ　Ｊ　Ｆisler美孚公司經理藍門Ｖ　ＧＬyman愼昌洋行馬炎Ｖ　Ｍeyer美副領事束炎Ｊ　ＢSawyer靑年會費吳生G　A　Fitch與女賓等先後到者約四十餘人該處雖稱花園其實爲一平廣之草地圍以樹木先是安諾德君已命僕人在草場上安置茶桌十餘鋪以白毯各來賓到場後一一由安諾德君介紹賀思敦氏握手然後自行入座相與談笑至六時天忽黑暗頗有雨意故各華賓皆先行告辭西賓除賀思敦氏等十餘人由安諾德君邀至對面私宅中外餘亦盡歡而散 
[秦錫田修治吳淞江之意見]  
　　　滬紳秦錫田近擬修治吳淞江之意見茲爲披露以供水利家之研究吳淞江淤淺王君淸穆有建閘防淤之主張發表於報紙（見十一日本報）王君主管太湖水利吳淞江在其職權範圍之内其卓識宏論必能淸源正本切理饜心有以稱其名與位者非若吾儕小人僅囿於一隅之見也考江之有閘創於宋之大觀後漸圮廢至明嘉靖而始復隆慶而再復淸康熙而三復移建新閘則在雍乾之際其時邑人曹諤廷給諫致書當道痛陳閘之不能永閉與夫置閘之病民而議疏通閘西之寺浜以達周涇由周涇以達邑西門之城濠此僅計吾邑之往來而委曲遷就已極繁難今者海禁大開商務益盛蘇自鎭常以下浙自嘉湖以下貨物轉運皆取道於江舳艫銜接盡夜不絶落潮小汛擠軋難行不加深而增寛反深閉而固拒因噎饜食豈爲得計然使建閘以後江眞永久深通則枉尺直尋宜若可爲今審察淤淺之原由不盡在渾潮之灌注蓋四江口以東歷届濬河之泥堆積如山一經大雨浮土傾瀉沉淀水底一也市塲展至北新涇人烟稠密日出垃圾計近百噸私傾入江者日有數噸水濁易淤二也小輪來往倒棄煤渣貨物裝卸抛脫失落實質入水多沉水底三也凡此障礙不自外入必非閘之所能拒匪唯不能拒且阻之使不能出其害更甚於渾潮夫蓄淸敵渾誠治水之陳法然參考近今之學理不盡能通劉河白茒七浦諸閘今皆廢撤世昔人智而今人愚哉夫亦逆水性拂人心故勢難存在乎鄙人以爲吳淞江在今日已含有商港之性質而農田之關繫較輕則浚河之費不應盡責之於農田且疏浚之時少作踐之時多一暴十寒於事何濟故整理之策㈠宜建設管理機關吳淞江不在租界之内管理之機我實完全無缺故有常設之機關而後取締船舶之停泊禁遏穢物之傾棄皆能明定規則切實進行㈠宜組織水巡船隊取締不能以空文了事應多造巡船東西分隊上自曹家渡下迄擺渡橋往來梭巡日夜不息一切違礙之事若物雖細必除而皆受裁於管理之機關㈠宜推廣同治舊案沿江西岸三丈以内不准墾種第爲農田言之市廛事同一例三丈以内亦不准建築現有之建築物皆令退至三丈以外㈠宜運平高區之積土兩岸旣有三丈之隙地可即就地取泥塡築成路旣以利便縴夫而侵佔坍卸之害皆可免除至籌費之法亦有三端㈠酌撥洋關加稅浚浦局之經費洋關皆加稅以給之江小於浦亦關繫商埠之盛衰洋商常有隸屬浚浦局之思想則成案可援將來新加之關稅理宜挹注㈠酌徵工廠之特捐沿江兩岸工廠林立輸運利便端賴此江旣享權利當盡義務可按其出品之價値而定其捐數之多寡㈠征收船捐江内停泊之船無不納捐如新閘等埠已爲外人收取宜按約交涉悉歸管理之機關就原定之捐額整頓徵收有此三項入欵日積月儲數必不少應以十之六充疏濬之費十之四充整理之費而皆注重於下游稍有淤淺卽行開挖務便沙不久停淤不多積其收效未必遜於建閘也夫吳淞江爲三吳名川稽往古之歷史按近今之商情其利益極廣大其價値極珍貴吾人尊重主權力拒外人之干涉誠屬深明大義但爭回主權而放棄責任其勢必難持久願吾愛國之同胞熟籌而善處之王君擬以兩岸高阜之土運往上靑崑三邑建築縣道固廢物利用之妙法但滬埠工價較昂以車運土一方遠在一里以外者費需一元以上籌築縣道者未必能與吳淞江作平行線則未必能爲沿江積土計用此不經濟之計劃有理想而難成事實此又其一端也 
[禁止獎劵令到滬]  
　　滬海道尹淞滬警察廳長上海縣知事昨日均接江蘇督軍省長公署會銜訓令云頃奉大總統令開各省區前因籌欵賑災曁辦理慈善事業呈請發行獎劵原係一時權宜之計嗣經内務部擬定限制辦法已辦者届期實行停辦未辦者一律不得開辦呈經令准通行遵照在案現在此項獎劵發行不下數十種標目紛繁市場充塞假名公益實等歛財蠹國病民流弊滋甚亟應分别撤銷禁止着由内務農商兩部查明各省區現行各項獎劵賑劵無論已否届期自奉令之日一槪停止發行嗣後永不得假借名目呈請開禁如有陽奉陰違即由司法部依法辦理以挽頽風而祛粃政此令等因奉此除分行並電松滬護軍使外合亟令仰該道尹廳長知事一體遵照迅即查禁具報此令 
[請禁獎劵之省長覆電]  
　　上海縣教育會於本月九日電呈江蘇督軍省長松滬護軍使上海縣知事請將上海各種獎劵查照明令一併禁止并奉何護軍使令知上海縣代爲答覆縣教育會俟奉到部令後卽將獎劵一律嚴禁等情曾誌前報昨日該會又接奉江蘇韓省長復電一通照錄如左上海縣教育賈會長等覽靑代電悉已遵令通行一律嚴禁矣仰卽知照省長韓寒印 
[沈寳昌呈覆禁賭文]  
　　麻雀牌亦在禁例 
　　上海縣知事沈寳昌近日具呈江蘇韓省長文云呈爲奉令示禁賭博謹將遵辦情形具文呈覆並將擬具簡明示稿隨送仰祈鑒核事本年九月四日奉鈞署第六一八號訓令内開訪聞各鄉賭風甚熾新稻登場賭徒尤衆小民終歲勤苦得一豐收談何容易斷不容地方無賴糾衆聚賭不肖地保及鄉警得賄庇護爲此訓令該知事迅卽擬具簡明示諭嚴令各該鄉董及鄉警地保人等一體嚴禁如敢故違卽予查拿送交法庭懲辦倘有藉端訛詐並卽嚴懲仍將遵辦情形及示稿限十日内呈報察核切切此令等因奉此查上海租界地方中外雜居賭風素熾其餘各市鄉因與租界相近亦不免沾染習氣知事迭經從嚴查禁有犯必懲並督飭各市鄉紳董令將賭博之曠時廢業喪品耗財甚或蕩產傾家流爲盜賊種種弊害明白開導以輔禁令所不逮奉令前因遵即擬具簡明示諭分發各市鄉及縣屬各警區張貼並飭令隨時嚴密查禁以副鈞座除莠安良之主意所有遵辦情形理合將所擬示稿照錄備文呈送仰祈鑒核再近來尙有一種麻雀牌幾於家喻户曉每遇賓朋聚集咸以此爲游戲消遣之資而不知已自干法律於不覺應否專頒禁令明白曉示俾得破除沉迷伏候訓示遵行謹呈云云茲奉省公署第一四八零八號指令呈及示稿均悉麻雀牌旣係賭博之一種自應一律查禁仰卽遵照此令稿存 
[華商電車罷工解决後餘聞]  
　　日前（十六）晨七時許華商電車司賣票司機人因要求增加薪水及軍警保護不力相率罷工至十七日查票排車等員亦加入罷工電車三十六輛完全停駛人數達二百三十五人後經軍警當道之調停前晚（十七日）七時許卽行解决詳情兩誌本報茲將調停經過情形追紀於下前日（十七）下午五時三十分電車公司邀集軍警兩界到辦事處集議善後辦法列席者官廳方面爲憲兵營閔連長·司令部崔副官·警廳王署長·張督察長·嚴科長·許巡官等十餘人公司方面爲朱總務科長·陸車務長·查票員代表一號查票員·賣票代表十四號十五號兩人·司機人十八號三十三號四十號三人其賣票司機人則均蜂集會議室門口靜待解决辦法先由查票代表說明本月十三日在新碼頭被巡士兇毆受傷情形次警廳王署長起謂「毆人之巡士巳經鄙人澈查一俟查明即將該巡士送交警廳嚴辦」次由朱總務科長聲請軍警當道此次應嚴加管束以儆將來次由督察長起謂「以後如有巡士不購票乘車時請即將該巡士交警廳究辦」此爲官廳方面之調停經過情形也次由公司方面集議（甲先議决查票員管車排車每月各增三元並准一月内請假二天至時間問題照公司定章一年變更四次須待變更時間時再行酌量變更（乙）次議賣票司機人薪水問題議决每月一律增加二元至時間問題與查票員同各項議决時巳六時二十分工人咸認爲滿意遂於六時三十分開車昨日該公司即將允予加薪之事通傅各該職員一體查照並由該公司呈報松滬護軍使·淞滬警察廳·上海縣公署等請爲給發電車營業保護行駛上各職務人員之布告將來遍貼各車輛以便軍警兩界乘電車時有所遵守 
　　又一訪函云此次南市華商電車公司人員罷工經該公司稽查陸嘉銘竭力調停售票司機兩部全體人員於前日午後六時先允上差開駛所有要求條件現由公司允准者自陰曆七月分起每名各加薪洋兩元此次停工兩日之工資仍當照給以後每年逢二七兩月每次加洋一元如能年至四十五歲尙在公司營業而無力售票者准由内部給予酬金或調升内部辦事每届年終核發雙俸未滿二年者不在此例一年以内年終加給工資二十天半年以内核給升工十天自除夕日起至新正月初四日止槪作雙工發俸售票司機每月工作十天者加給工資一天二十天者加給升工二天滿一月者准升四天工資以後凡該兩部人員如有疾病送入醫院者仍給工資如在差服務因病身故者凡滿一年者給卹一個月二年以外者二個月三年以外者五個月倘行車時撞壞車輛無力賠償者當應斥退至新充之排車員准調他項職務嗣後槪以售票員中資格高尙者升充當由該公司協理朱孔嘉君允予俟總理陸伯鴻君返滬後面達務必達到目的是以兩部人員全體服從昨日起一律上工服務恢復原狀矣 
[全國司法會議籌備處消息]  
　　各法圑提案凡五起 
　　全國司法會議籌備處昨日報到代表有湖南羣治法政學校校長羅傑湖南公立法政學校校長任紹選湖南達材法政學校校長馬續常保定律師公會由杭公會代表許壬兼代其餘七八省法圑代表雖已來電報到然仍在途次大約即日可能抵滬在本星期内定可開成立大會茲將該籌備處昨日之往來函電曁各法圑提議案件彙誌如下 
　　「往來函電」（一）濱江律師公會來電云上海律師公會轉全國司法會議籌備處鑒函悉代表已選定祈電示開會確期以便首途濱江律師公會銑（二）該籌備處復電云濱江律師公會鑒銑電悉一星期内開會司法會議籌備處巧（三）鄞縣律師公會來函云逕啓者前准貴會刷印杭縣律師公會所擬司法會議組織大綱草案一份經敝會於春季定期總會推定朱會員鼎煦吳會員國昌爲代表茲因開會期近相應將推定代表姓名函達即希查照至開會之期確定何日並請先期示明以便轉知該代表届期赴會云云 
　　「提議案件」（一）金華律師公會會員馬華建議案云敬啓者全國司法會議開會在即茲就會員管見所及提出後列各案請提交全國司法會議實紉公誼附建議案由如下（甲）請速設檢騐吏學校案（乙）請速設登記處案（二）杭縣律師公會建議案如下（甲）律師懲戒會應與司法官懲戒會合併設置案（乙）廢止有名無實之官吏犯贓條例案（丙）廢止治安警察法案 
[上海律師公會昨開評議員會]  
　　上海律師公會昨日開蜸時評議員會到會職員如會長張一鵬評議員席裕昌·沈時復·沙訓義·孫鑑·費廷璜幹事王開疆等午後四時開會提議各案如下㈠司法會議本會提出議案問題議决（甲）收回會審公堂案（乙）修改公司條例案（丙）法官濫用職權應由律師報告公會審查呈請懲戒案㈡司法會議添舉代表案議决公推評議員沙訓義代表出席㈢律師登報公堂禁止登載案議决律師登報自有登報人負責公堂不應禁止登載應於交涉公署轉知公堂撤銷禁止登載之諭議畢遂即散會 
[淞埠局函縣嚴禁鄉民毀標椿]  
　　吳淞商埠局據測量隊報告前釘立各鄉三角架及木椿等多爲無知愚民私行拆毀竊去致測量地形毫無標準屢經詰問地保每置不理似此玩視埠政若不嚴行申誡竊恐各鄉所立木椿等胥無踪影可尋茲經埠局令測量隊趕速重行修釘齊全一面函請寳山縣知事嚴諭各圖地保隨時切實告誡各鄉民一體遵照自經此次重釘及修整後倘再不顧公益任意毀壞或私行拔去一經查到即惟該圖地保是問並責令照數賠償云云聞馮知事已查照辦理矣 
[閘北商辦水電廠聲明公開]  
　　閘北水電廠近日對於招募資本等進行頗力除將招募股本傅單分發閘北各店舖住户外並郵送認股書以便閘北市民自由投資又籌備員對於工程方面籌畫亦頗周全按原有水管等裝置應增應减之點現正草擬具體計畫書一俟籌備就緒卽可正式發表惟該公司因念少數人未明内部眞相與進行頗有阻礙除登報解釋外日昨並復閘北南林里住民朱敏君一函表明此意函云逕復者展誦大函甚佩快論敝處爲閘北各公圑發起組織唯一宗旨卽爲謀地方公共利益進行事宜疊經會議决定歷見報端非可隠飾招募股份亦已印就傅單連同認股證書分發閘北各店舖住户請其投資以符公開之本旨而祗知私利及未明眞相者又復百端阻撓可深浩歎執事關心公益熱忱贊助感荷之懷豈獨敝處已也尙祈源源賜教共策進行云云 
[閘北商界再問是否加捐]  
　　閘北各商界因工巡捐局欲無端加捐曾經兩度之緊急會議一致否認已誌前報昨日閘北五路商界聯合會又函詢工巡捐局究竟增加與否限其二日答復其函云「敬啓者敝會七日開會集議曾以貴局加捐一層究係如何辦法未明眞相曾函請貴局迅即明白賜復乃未蒙頒示各商號因而疑憤交併故特於昨日重開會議討論之下僉以依據七日議决案再伸前請當邀體諒明白見復藉釋羣疑夙諗貴局長仁愛爲懷定能體察商情爲此不揣胃昧一再上凟務將捐欵加增與否准敝會所請於二日内示復俾明眞明是爲至盼」 
[大批美艦將集滬上]  
　　星報云目下寄泊烟臺之美國驅逐艦三隊隨亞洲艦隊旗艦湖龍號及美艦黑鷹號黄雀號阿拉伐將軍號等共二十一艦由總司令安德遜提督統率將於下星期六日起椗南下約於十月二日抵滬此次尙爲安氏接任後初次來滬聞擬停泊三星期此外尙有美砲艦愛爾卡奴號自宜昌漢口來滬約星期五日可抵各艦到齊後滬上美海軍人員將有三千五百名之衆 
[海和德興兩輪相撞案之開審]  
　　星報云三北公司控告怡和公司之海和輪船駕駛不愼致與三北之德興輪船在揚子江口相撞要求賠償損失七千四百九十二兩一案今日在英按察使署開審先由原告律師聲請按照向例英藉被告因不能在英公堂提出向外人要求損失之訴案惟此次雙方當事人業經商妥俟得堂上允許後可由被告方面提出反訴究竟能否允許應請堂上裁奪當由堂上核准被告稱將於明晨送呈反訴繼原告律師起述此事遭於四月二十日夜間時有薄霧德興自滬赴粤海和自漢來滬在揚子江口相遇兩船距離甚近海和纔駛過德興遽行轉向致其拖船撞及德興扶梯處受損甚重遂在岸灘擱淺此事全由海和誤駛方向及拖船不燃燈不發警號所致被告律師則稱海和照章燃燈是日因德興船員不愼轉移方向對海和拖船行駛所致旋凡由雙方略加辯詰復傅德興船主陳述肇禍時情形遂宣告退庭 
[訂約打撈瑞安輪船]  
　　瑞安輪船前在寳山東門外海面遭風失事所有乘客貨物等已打撈結束惟毀壞之船身及機件尙在水中距岸不遠退潮之際離水面祗有數尺茲經通崇海輪船公司委托吳淞運大公船行僱人打撈由該公司出立委托書並打撈合同契約即日由該船行承撈昨日運大公備函報告洋關理船廳河泊司並經該輪公司咨會寳山縣及照料之水警以便前去設法打撈免礙航行 
[淸華留美學生安抵美洲]  
　　本埠中華靑年會全國協會頃接護送淸華學校學生赴美圑圑長徐志城君來電云「上月淸華學校官費私費學生赴美圑乘中國郵船公司南京輪已於本月十三號安抵美國三藩市備受華僑靑年會·及其他各機關之歡迎應請轉達各生家屬戚友藉釋錦念云云」 
[交部印發京綏路與泰康合同]  
　　交通部以京綏鐵路局與泰康洋行所訂合同一事外間傳說紛紜莫明眞相殊令人疑竇叢生羣向部中責難茲爲消釋羣疑起見特將雙方所訂合同原樣製板照印分發滬寗鐵路管理局飭任局長檢發各處首領一體查照 
[浙省長電飭路局騐放運米]  
　　滬杭甬鐵路管理局任局長昨奉浙江沈省長電開樂淸王志淸吳臚初等八月半辦米于甌待輪轉運不料風雨爲災招商罷工直至九月間始由輪裝運五千餘石到申尙有二千餘石裝運不及預計五日内可到此次護照在甌關出口時尙在期限以内惟到申以後略有逾期請賜轉電將已到申留甌將到之米七千五百石准予一體騐放現値浙西大災待米孔急請准予裝運以濟民食云云任局長奉電已飭所屬一體查照矣 
 
 

Page 14

 
 
[女權運動同盟會支部之籌備]  
　　自北京女權運動同盟會成立發出宣言書以來上海方面卽有程婉珍·五曾悟·黄紹蘭·王傑梁·王一知五人起而響應曾於八月二十九號假白爾路博文女學開談話會商議成立上海支部以爲聲援當决定由發　者五人廣增同志並策進行嗣於本月二號在博文女學開第二次談話會到會者共有程婉珍·王會悟等十一人議决先組籌備委員會公推程婉珍·邱麗雲·黄紹蘭·張傑人·毛鳳娟·王一知·王會悟·七人爲籌備委員十三號開一次籌備會於香港路三號是日大雨到會者過少開會未成而散十七號開第二次籌備會於圓明園路十八號議决由籌備員分頭聯絡上海各女校及各婦女圑體徵集會員並函告北京總會知照一俟籌備就緒即定期開成立大會云 
[商品陳列所絲綢展覽會消息]  
　　敦請名譽會員 
　　催促檢送出品 
　　上海總商會商品陳列所本年舉行之蠶繭絲綢展覽會會畢即將送往美國參與明年二月之紐約絲綢展覽會日内正在佈置研究及品評二會故特由該會所備函分請各專家擔任蠶繭絲綢展覽會名譽會員俾資顧問一切茲錄其原函及徵求條問如下敬啓者敝會所爲提倡蠶繭絲綢之工藝兼爲明年二月美國紐約絲綢博覽會各商赴賽之預備起見特於本年八月間舉行全國蠶繭絲綢展覽會並同時間研究品評兩會以爲實地之考察而求技術之進步所有辦理情形業經呈部並咨請各省實業廳商會農會徵集出品各在案惟我國地大物博各處原料旣屬不同而製法亦難一致非有學騐兼富之專家親地指導協贊進行則佈置陳設誠恐僅具形式而無實在精神殊非本會所提倡實業鼓舞工商之初意素仰執事業擅專家名重中外用特專函敦請先生爲本届展覽會名譽會員想我公注重實業對於敝會所本届進行事宜表示贊同也茲附上徵求意見條問一紙即祈查照示我周行俾資策進是所至禱「附徵求關於調查蠶繭絲綢工業之條問」㈠貴省育蠶·繅絲·產桑·絲綢·之出產地㈠貴埠蠶桑絲綢之近况若何關於飼育·繅織·等法有何與他處相異之點或優或劣均請詳載㈠貴埠現有蠶户·絲廠·機户·綢廠·各若干家如能將其牌號地址詳細開明更佳㈠貴埠每年蠶桑·絲綢·之出產量若干㈠隣境蠶桑絲綢之狀况如有聞見並祈賜知㈠對於本國蠶桑絲綢之工藝有何改良卓見請編就大著交本届研究會藉供參考㈠請勸徵出品尅日送所陳列以資展覽㈠就地學校及其他實業機關如有關於蠶桑絲綢之統計調查者請代爲設法徵求或抄寄一份交所披露或轉借原稿俟會畢送還㈠開會時如台從公暇蒞所賜教更所歡迎上列各事頗覺煩瑣有費淸神實深感愧顧事關勸導工商尙祈偏勞調徵惠教俾我國絲綢各業得以逐漸振興要皆出於執事所賜而敝所亦被榮施之幸焉 
　　又該所近來收到出品以外省學校之出品佔其多數至江浙等省各商家出品悉彙送各業公所代爲轉交而各公所因須收齊後方行送往故大宗出品一時尙未到所惟該所以開幕期促急待陳列又　昨日發出通函二份分致各公所查照辦理茲錄原函於后㈠「致江浙皖絲繭總公所函」逕啓者前以敝所蠶繭絲綢展覽會事承貴公所通告各絲廠所有江浙皖三省各種絲繭出品統限於八月半前送所陳列等語熱忱詡贊感佩良深茲因開會期迫各處出品必須早日送到方得從容部署陳列乃查貴公所函徵各絲廠迄無出品交來誠恐過於延滞有礙進行用再函懇即請將各已送存尊處出品尅日檢交到所以便陳列其餘仍望設法備送用蔚大觀至爲切盼㈡「致各綢業公所函」敬啓者昨呂永清·沈朗軒兩君來所面稱以各帮綢業公所對於明年紐約第二次絲綢展覽會事其間尙有未盡明瞭之處應請照單所開各點分别解釋趕速通知各出品家以便籌備赴賽等語相應據情佈達左列各條即希察照轉致絲綢各莊查照辦理實紉公誼（下略） 
[友華銀行滙市報告]  
　　昨日友華銀行匯市報告云星期六倫敦大條銀價近遠期俱長二五紐約銀價長至六角九分七五倫敦紐約間匯價縮至四元四角三分今日此間各國掛牌匯價日金跌至六十三兩盧比長爲二百六十六枚半其餘上落甚微晨間市况穏定投機家購入大宗英鎊其價九月份三先令五便士六二五十十一月份二先令五便士六八七五十二月份三先令五便士七五美金成交價九月份七十七元十月份七十七元一角二分半遠期七十七元兩角五分銀行售價照此其後市况見堅下午英鎊成交價十月份長至三先令五便士八一二五十一月份長至三先令五便士八七五美金成交價十月份長至七十七元三角七分半十一十二月份長至七十七元五角照此價格普通多購入至收盤時市况似微平售出價照此各縮六二五今日銀行定價英鎊匯票三先令六便士半美金匯票七十八元七角五分佛郎滙票一千零五十枚星期六日印度仍在倫敦購銀倫敦市况收盤時穏定紐約市况亦穏中國各銀行有購入 
上海商業市况彙錄 
[金融]  
　　昨日銀幣市價仍硬上午爲七錢二分二釐五午後又高收盤爲七錢二分二釐八毫七五比較前日大起半釐銀拆早市午市收盤同爲一錢七分比前日收盤小去四分匯豐銀行收欵八十萬兩麥加利道勝花旗等亦各有一二十萬兩江南小洋上午收盤六錢二分二釐下午同廣東小洋早市六錢一分五釐午市六錢一分五釐五較上日小一釐半銅元二百四十七千文勿動衣牌一千七百八十五文大二文角坯一百五十二文小一文貼水二十五文平平 
　　昨日有中國銀行裝至杭州造幣廠大條九十六條係匯豐銀行轉來又來洋十六萬各錢莊裝通州洋二十萬元前星期六滙豐銀行所烊去大條十條熔見寳紋二百二十只計重銀十萬兩各銀行現銀洋進出倉頗旺有滙豐銀行進倉銀八十萬兩東方銀行進倉銀二十六萬兩花旗銀行出倉銀一百十萬兩華比銀行出倉銀五萬兩各錢莊多存銀十五萬兩多存洋一萬元友華銀行進倉洋五萬元華義銀行出倉銀四萬兩住友銀行進倉銀十一萬兩三井銀行出倉銀五萬兩餘無進出 
　　昨晚止中外各銀行共存現銀四千零二十四萬兩現洋三千八百十八萬元大條四千一百五十四條 
[公債票]  
　　昨日公債市面頗形堅俏市價較之上星期六價大致漲高金融公債現貨前市收盤價四十七元七角後市收盤漲至四十八元二角較上星期六價漲高七角九月期前市收盤爲四十八元二角五分後市收盤又漲五分計四十八元三角較上星期六價漲六角十月期除息前市收盤四十五元四角五分後市收盤四十五元七角五分較上星期六漲七角五分整六現貨前市開三十六元六角五分市面平定收盤爲三十六元九角較上星期六漲三角五分期貨市面亦平無甚漲落九月期前市開三十六元八角後市收盤三十六元八角五分較上星期六漲二角十月期前市開三十七元零五分後市收盤三十七元三角十一月期前市開三十七元二角後市收盤三十七元五角較上星期六漲四角五分整理七釐前市略有交易價四十一元七角五年小票交易甚稀價三十九元九角無漲落五年大票略有成交前市開四十一元七角後市收四十四元二角較上星期漲二角二分七年長期市價平定無甚上落收盤價三十三元七角綜昨日公債市面甚形穏固尤以金融最稱堅俏趨勢仍着上漲云 
[國内匯兌]  
　　昨（十八日）各匯來電價格上落極微計京津銀匯各漲五錢洋滙俱無變動北京公砝爲一千零四十六兩半銀元爲一千零一元天津行化爲一千零五十四兩五錢銀元爲一千元濟南濟平較「十五日」行市高二兩爲一千零三十五兩銀元仍爲一千零三元靑島膠足不動計一千零七十兩零五錢七分銀元遞加一元爲一千零十元烟台烟估較上週末高五錢爲一千零三十九兩二錢五分銀元爲一千零五元漢口洋例仍爲一千零三十一兩半銀先則遜去半元爲一千零七元九江南昌銀元各低五角爲一千零六元半其餘如宜昌宜平仍爲一千零三十四兩銀元爲一千零二十元蕪湖銀元爲一千零五元半安慶蚌埠銀元各爲一千零六元南京蘇州鎭江揚州無錫常州常熟等銀元各爲一千零一元半徐州温州銀元各爲一千零五元淸江海門銀元爲一千零四元宜興南通銀元各一千零二元杭州寗波嘉興湖州紹興餘姚等銀元爲一千零三元蘭谿銀元爲一千零四元半福州銀元爲一千零十元厦門銀元爲一千零八元哈爾濱銀元爲一千零十一元重慶九七平銀爲九百八十七兩五錢萬縣九七平銀爲九百九十兩銀元各爲一千元成都九七平銀爲一千零二十二兩半銀元爲一千零十二兩五錢各與上週末市價相同云 
[外幣]  
　　昨（十八日）外幣市况平常銀錢兩業進出交易尙不岑寂而老頭票及花旗票二種略趨回小其疲落原因大槪受繼漲後之反動也計老頭票低二釐買八角六分三釐花旗票降半分買價爲一元七角八分其餘如羅卜千元新票仍買三兩二百五十元票買一兩五百元票買七兩二錢五分五元至二十五元票買七兩馬克買三元二角半法郎買一角四分五釐新加坡買九角一分香港票買一元零二分六釐英金票買八元零一分荷蘭票買六角七分價格各無土落云 
[金市與匯價]  
　　昨日星期一大條長二五標金開盤三百零四兩四錢後高至三百零四兩八錢未開先令因賣者略多故又小至三百零四兩五錢先令揭曉弗動惟印匯大一羅比東滙小二五德匯小二百馬克餘均未動標金仍爲三百零四兩三四錢先令市况初時平穏銀行賣出十一月份先令價三先令五辦士六八七五買進三先令五辦士八一二五又賣出十一月份美匯價七十七元一二五買進七十七元三七五又賣出十一月份東匯價六二六二五買進六二三七五而買標金者衆多以致金價最高頓漲至三百零五兩二錢嗣因先令等市况較硬銀行賣出十一月份先令價三先令五辦士七五買進三先令五辦士八七五又賣出十一月份美匯價七十七元二五買進七十七元半又賣出十一月份東滙價六二半買進六二二五又標金因價好起故賣者爲夥步跌至三百零三兩八錢爲最小價後爲三百零三兩九錢收盤午後標金開盤三百零三兩九錢小至三百零三兩五錢先令揭曉弗動標金爲三百零三兩七錢後卽高至三百零四兩先令市况與上午相彷惟美匯較鬆東匯因大連匯票小去一二五以致亦漸見鬆其十一月份美滙賣價爲七十七元三七五買價七十七元六二五又東匯十一月份賣出價六二二五買價六錢二分而大連帮亦紛紛抛出期金所以標金最小跌至三百零三兩四錢嗣後市况略軟銀行賣出十一月份先令價三先令五辦士六八七五買進三先令五辦士八一二五又賣出十一月份美匯價七十七元二五買進價七十七元半又賣出十一月份東滙六二半買進六二二五兼之花旗銀行買進現標金一百零五條價三百零五兩五錢所以買進者亦多故標金最高漲至三百零四兩三錢收盤友華銀行結出十月份先令四萬磅價三先令五辦士六八七五麥加利銀行結出十一月份東匯十萬元價六錢二分二五大通銀行結出十一月份東匯三十萬元價六錢二分一二五三菱銀行結出十月份大連票十萬元價六錢二分一八七五至六錢二分二五朝鮮銀行結出十月份大連票三十萬元價六錢二分三一二五又結出十一月份東匯二十萬元價六錢二分二五 
[紗花]  
　　昨日星期一大阪三品紗來電比較星期六好起四元之外美棉電報現期小十個鎊音遠期小十六個鎊音印度孟買電報朋搿而勿動奥浮辣小十五個羅比白洛處小三個羅比各交易所標凖比星期六收盤亦小去二三錢市上客帮本紗買價相仿日紗小去二錢五分印紗亦無售開川帮未買靑島威海牛莊天津江西漢口蕪湖野鷄等帮共買本紗二百餘包日紗二三百包公會小包交易寥寥市價仍軟售開祗二三十包大中華紗廠開出十六支大中華地圖牌五十包價一百三十七兩現出扣佣别廠未有開出市面勢仍看疲 
　　棉花交易日前經屢次風潮發生之後市面遂見停頓茲交易已漸活動昨日美棉電報現期遠期均小交易所標準亦好數錢内外廠買進火機花三千包西十一十二月送廠價二十八兩三井買陜西花五百件西十一十二月送廠價二十九兩陳公茂買陜花二百件期價均同上恒豐進通州花三百包一禮拜送廠價三十一兩五錢大中華進陳西花一百件現貨送廠價三十二兩五錢溥益廠進太倉花一千擔八月半至九月半送廠價二十九兩五錢大中華進太倉花二百擔現貨送廠價三十兩零五錢大豐紗廠進蔡甸花一千擔西十十一月送廠價二十七兩七錢五振泰進三百擔期同價二十七兩二錢五鴻裕進五百擔陰八月份送廠價二十八兩二錢五福昌買通州花二百包現貨棧交價三十兩零九錢又進三百包陰八月份送廠價二十九兩五錢 
[絲市]  
　　昨日廠絲交易愈見旺盛各莊仍繼續購辦進胃較前更濃價亦葿挺瑞綸鐵錨牌及金雙鹿牌遠期均有抛開特别條份售價一千三百七十五兩美女牌特别條份售價一千三百三十兩半人牌細條份售價一千三百七十兩得勝牌細條份價一千三百二十七兩五錢三跳舞牌價仍舊計一千三百零五兩石臘紅牌特别條份價較前漲五兩計一千三百兩幸福牌特别條份售價一千二百九十兩馴鹿牌特别條份售價一千二百九十五兩長壽牌細條份價亦與前相彷計一千三百十兩金字塔開價一千三百三十兩金寳塔售價則爲一千二百九十五兩大綸二號特别條份亦有交易數擔價一千二百七十五兩金雙豹牌售價一千三百六十兩漁翁牌特别條份售價一千二百九十五兩以上各牌統計成交三百擔均是十一·十二·正月·三個月介期云 
　　白絲經市面見定美莊銷路尙佳統市成交百擔售價仍舊照市中等牌子金洋鈿頂頭號售價一千零十兩康杜牌價九百九十五兩公馬大經售價仍只九百零五兩綿州黄廠經昨日成交五十餘擔均是里昂去路價亦堅定惜乎日來法匯甚形硬長以致交易不能暢旺市上除信孚怡和尙需發電外惟興利成交麟書牌十三至十五條分二十七擔價一千二百兩蘆雁牌六擔價同坦克砲車牌二十擔鐵道牌六擔均因新牌價小十兩計一千一百九十兩 
　　灰經日來銷路仍暢絲商因收繭日近天時尙正預料蠶花不致大變勢必可獲豐收故俟洋莊再動尙擬繼續抛出豈料昨日怡和連納等行又紛紛接到外洋來電囑辦絲商見主顧一多去路如此之旺恐防抛貨太多繭價勢必抬高以至折本故口氣頓然堅硬祗有上午少數成交價仍七百兩此外均須續行談判倘能因此逼大十念兩日上當又有大宗成交云 
[茶市]  
　　昨日洋莊茶市頗爲堅俏婺源屯溪之珍眉較他貨尤爲行銷成交六百四十餘箱最高之貨售盤六十八兩至七十兩屯溪貨售盤六十五六兩雖未見漲已呈平穏之勢土莊改製之珍眉錦隆略有成交但售開盤價不過三十四五兩仍無何等起落珠茶市面蝦目稍趨沉靜大帮中拆出之芝珠圓珠珍珠貢珠等貨白頭行已有開辦之動機成交二百四十箱蝦目售盤五十一二兩其餘均在二十兩左右仍難看高鳳眉娥眉市面堅定鳳眉成交一百十四箱高莊貨售盤四十一二兩中低莊貨售開盤價二十八兩至三十四兩娥眉成交六十餘箱係由協和洋行買進成盤三十二三兩較上星期約漲一二兩他如針眉眉雨市面均稱堅俏貢熙成交雖不見高但中莊貨售盤二十五六兩尙仍不弱惟湖州路莊之大帮去路依然呆滞一般茶商均已决心拆賣脫手云 
[米市]  
　　昨日閘北蘇州河下米船計到常帮趙水福何小五石泉泉錫帮徐漢文李洪旗鄧培發毛根生蔡正嘉蜆帮唐子祥陸抱抱王金生等十餘號來貨日多銷路頗少致成交各貨亦逐步疲軟各米行斛開千餘石破礱新粳均小去角餘秈米白元定勢 
　　南京河下到船有角里帮之沈大寳沈永生泗涇帮之翁阿妹同里帮之周福寳周和尚南港帮之王孝梅等六七號新陳破礱白粳均立定惟蘆秈東新等貨及泗涇薄稻略有變更米店去胃仍寂故各貨惟有看小耳 
[油豆餅]  
　　昨日滬南浦江有新記號之金德元沙船一艘由牛莊來滬采菽堂有泰豐號售開夾倉生油五十件棧貨價十兩零五錢聚泰號售開輪牛豆油一百件價十兩零五錢五恒盛售開大連豆油二十件價十兩零二錢五分輪貨各油價均平平惟大連油小去一錢 
[雜糧]  
　　近數日内地油廠家各豆存底甚薄故北公會上售開各貨以該業購進爲多然各處到貨亦漸有以致市面又回疲錢許小麥因到貨希稀少兼洋麥源不多故價格頗堅带俏油廠家午後在北公會上辦去徐州黄豆二車漢口早黄七百包早靑二百七十包蠶豆七百包九江夾靑一千二百包洋莊辦武昌白蔴一百八十包亳州白蔴六十七包碭山白蔴八十包粉廠家進明光宿州小麥八百包江北帮去大連紅糧二車醬園家買天津豆一千二百包黄豆四百包廣帮辦九江遲豆六百餘包本街辦南關香安秈米六百包又各藥店舖買漢口藥黑豆八十包云 
[王正廷北上]  
　　魯案善後督辦王正廷君於昨日（十八日）上午乘滬寗路九點三十分鐘開行之特别快車赴寗轉車北上 
　　尙有本埠新聞等轉入後頁 
雜評二 
[辦賑與官廳（訥）]  
　　救災之舉雖無分國界然負責最重之圑體不外三類一曰官廳二曰地方圑體三曰慈善圑體而此三者之中尤以官廳之責繁重而無可辭蓋籌辦荒政頭緒萬端欵項之如何籌措發放之如何覈實一切善後之程序台何能緩急適宜不偏枯不敷衍皆賴官廳扼要提挈通盤籌劃而所謂地方圑體慈善圑體則不過或出其財或出其力以助官廳之成而已故曰官廳之責最爲重要然而今日之官廳每於大災起後或開一會議乞助於地方圑體或發一急電求援於慈善圑體此外則絶鮮表示一若倚賴他人之力即可成功而己反可處於旁觀之地位豈非大謬者哉吾故以此爲災區各省之當局告 
 
 

Page 15

 
 
本埠新聞二 
[中華隊秋季賽槍大會紀]  
　　全隊槍分陳如松第一 
　　婦女彩孫梅仙夫人虞伯瑛夫人得首獎 
　　上海萬國義勇軍中華隊於十六日下午及十七日全日在虹口射擊塲舉行第十六週年秋季賽槍大會其課程悉依據練兵課頗爲週密另有婦女彩一種計報名者三百三十餘人由各員抽籤代射此次與賽隊員除准假外均一律到塲由隊長徐通浩·副隊長屠開泰·郝伯陽在塲督察并由射擊科科長王衍慶·陳如松·干庭輝等辦理一切二日來雖有風雨而光綫尙佳該隊軍紀軍容均極嚴肅故義勇軍全圑總司令强生君蒞塲視察頗爲歡忭外人之在旁取攝快照者亦頗不乏人且此次射擊成績亦較前進步不少足見該隊平日訓練之完善此次賽槍結果推陳如松一百七十八分爲全隊冠王衍慶第二陳文龍第三茲將全體得獎人員及婦女彩之得獎者照紀如下 
　　（一）總分杯第一陳如松第二王衍慶第三陳文龍（二）分班杯特班干庭輝一班黄國華二班方液仙三班張英伯（三）排賽班第四排勝（四）棚賽班第一棚勝（五）贊助杯第一陳如松第二陳文龍第三王衍慶（六）發起杯特班陳如松一班王者香二班包偉爾三班劉春洲（七）隊長杯特班陳文龍一班黄右瑜二班張廷榮三班顧執中（八）排棚長杯特班奚霖生一班屠開泰二班洪星垣三班巢樸棠（九）隊員杯特班干庭輝一班王乃强二政夏必珪三班馬毓仁 
　　又「婦女彩」（第一）陳如松代虞伯瑛夫人孫梅仙夫人（第二）王衍慶代張義珍女士左根榮夫人夏必珪夫人（第三）陳文龍代顧寳珍女士孫寳衍夫人（第四）干庭輝代王佐禹夫人劉慕貞女士（第五）郝伯陽代劉景和夫人吳鳳珠女士（第六）包咸鏘代孫玉書夫人康克愼夫人沈歐淑芬女士（第七）陸子淵代羊秉淸夫人李秀卿女士吳萃五夫人（第八）奚霖生代周光業夫人茅菊芬女士（第九）黄國華代羅子惠夫人巢樸棠夫人（第十）楊钏綽代裴國雄夫人張磐石夫人吳鳳英女士（第十一）張廷桂代何豫初夫人孫富寳夫人蔡均和夫人）第十二）曹心安代袁良如女士王玉黎女士陸鳳姣女士 
[記西人毆華商事]  
　　廣東路三號某西人二人於十七日晚間十時自開四二○三汽車在狄思威路附近寳安里口狹路要道中黑暗停頓礙及行人時値華商葉君潤園由里外出詢以何不燃燈致觸該西人之怒當時拳足兇毆致葉君血流滿面腰脅受傷其時觀者羣抱不平當即鳴警拘解五區轉解總局詎途經租界該西人堅不肯行遂轉至滙四捕房在案聞葉君係體面華商業由美公堂提起刑事控告云 
　　英文滬報云昨晨十時許有住居公共租界之某美人駕汽車行經閘北以毆辱華人葉某爲華警拘入第五區警署約經三小時後由區署派警解往閘北總署當途經靶子路北四川路口時該美人訴於租界巡捕竟被該捕將美人及押送之華警带往虹口捕房終由美人以姓名居住及國籍告明華警後將其釋放云 
[嚴禁乞丐渡江放火之布告]  
　　寳山吳淞口江東（即浦左）一带都係草房近五個月之間被火二十家左右現由該居民查得係流丐放火因連名呈請寳山縣知事出示嚴禁並諭令吳淞渡船不准渡丐過江以保公安馮知事准予照辦茲錄示諭如下爲布告嚴禁事據日二十七圖民人張漢臣等呈稱竊本年舊曆二月二十夜二十九夜五月初四夜閏月初一夜六月二十夜圖民陳毛善陸少峯等家迭次遭火五個月之間被火二十家左右嗣從流丐强索硬討無所不爲并威嚇燒房等語爲亟公叩鑒核准予示禁並准扭送本鄉警所訊辦一面禁令吳淞擺渡船不得搭載乞丐渡江等情據此除批示外合亟布告嚴禁仰該處居民總甲人民一體知悉自此布告之後如有外來游民流丐强索硬討形跡可疑者應即扭送高橋警所照章懲辦其吳淞口擺渡船隻應由該圖總甲傳諭不得搭載乞丐渡江倘敢故違一經查出定將該船戶究懲不貸其各遵照毋違特此布告 
[續誌大宗冒牌洋酒之抄獲]  
　　星報云法捕房於兆豐路及岳州路破獲大宗冒牌洋酒案内今晨又逮捕華人一名據稱係岳州路貨棧經理而與德人奇賽氏合股營業者至該德人前日以未繳押欵覇禁法捕房今日可由斐斯律師設法保釋云 
[寗波同鄉籌賑消息]  
　　寗波急振會辦理振務積極進行昨日（十八）下午四時開全體職員會由李徵五主席首由會計主任報告已經募得之欵計達一萬七千餘金現收洋四千五百四十七元銀一百兩次推定李徵五樂振葆石運乾陳良玉袁履登方椒伯六君今日赴一枝香寗紹兩同鄉聯席會與會稽道尹代表等討論招商太古寗紹三公司認加水脚費之擾濟分配辦法再次由洪雁賓提議以念振會同鄉會及朱葆三傅小庵虞洽卿王儒堂個人等名義致電乞振於北京華洋義振救濟會等錄其原文如下（一）「北京華洋義振救濟會公鑒寗波七邑疊遭三次颶風災情奇重民不聊生現在嗷鴻待哺急待振濟伏乞迅撥巨欵藉惠災黎無任迫切寗波旅滬同鄉會巧」（二）本年寗波各縣風雨爲災嗷鴻遍野待振孔急轉瞬冬令盜刦堪虞仰乞移撥巨欵藉資發放同深感戴旅滬寗波急賑會巧」（三）寗波連年遭災恐慌已極今秋又疊被颶風瘡痍未復災　重來非藉各慈善機關共同籌振哀鴻嗷嗷何以能免伏乞俯賜軫恤籌撥鉅欵以資急需朱葆三傅小庵虞洽卿王儒堂等嘯」議畢散會已七時矣 
[旅滬湖州同鄉會組織籌賑會]  
　　旅滬湖州同鄉會因故鄉風水爲災來電請振特於前日午後召集旅滬各同鄉在海界橋本會館開會討論籌振辦法到者計龐萊臣王一亭等百餘人公推沈田莘主席報告故鄉被災慘狀並宣讀浙督電文後經衆討論組織籌振會刊印捐册分組勸募一切進行手續决定公推沈董聯芳即日赴杭接洽振務所有籌募捐欵問題因是日楊信之總董足疾未到公决下次開會再行集議先於日内開同鄉聚餐會着手募捐以辦急賑當由沈田莘擬就 
分致杭垣官商兩界之電稿經衆通過後宣告散會 
[十人圑徵募大會第四次揭曉紀]  
　　中華救國十人圑徵募大會昨日爲第四次揭曉之期假座西藏路 
一品香大廳舉行到會隊長隊員共百餘人二時振鈴開會主席唐豪報告徵募經過情菜及成績並謂十人圑爲五四運動以後碩果僅存之圑體此次徵募期立永久基礎貫澈救國目的云云報告畢山西隊隊長鄭正秋總參謀任矜蘋浦東分會代表張新泉湖北隊隊長孫道勝新彊隊隊長張取誠福建隊隊長羅啓華等相繼演說大致謂十人圑之徵募足以表現平民精神將來以平民精神垂立基礎是誠平民運動史之異彩也演說後揭曉分數浦東分會認足五隊總參謀任矜蘋擔任個人徵募二百分是徵分超出一倍以上共計有四川·直隸·山東三隊其餘各隊亦極踴躍合計三千四百餘分江西隊副隊長鄭緘三提議因各隊員俱服務商界結束期改定十月一日衆贊成通過預期結果將超出定額云 
[滬北五區商聯會選舉揭曉]  
　　滬北五區商業聯合會本月十七日一時舉行各部職員選舉當衆投票結果正會長范鵬副會長仲佩紳周拯世幹事長陸文忠幹事員黄子卿·趙志成交際部沈裁庭·周炳貴評議部蔣介民·鄧少屏·張子良·余廷元·吳植芝·陳翊廷·顏永文·朱仁芳·湯景高·沈士芬·等六十人當選内戚仁友·姜桓文·當時聲明辭職嗣公議定於本月二十四日下午二時舉行各部職員就職禮並拍照紀念議畢即散 
[中華製線公司開成立會]  
　　中國縫衣線（粤名線轆）向皆舶來利權損失甚鉅楊尊三李枝湛君等有鑒及此特組織中華製線公司於昆明路工場規模完善於昨十七日下午一時開成立大會公推胡耀廷君爲主席黄澤生君宣布籌辦經過情形隨即選舉董事及監察員駱仲約李枝湛楊尊三梁創駱乾伯胡耀廷黄澤生唐寳書李進君等當選爲董事梁景仁吳華甫兩君爲監察員諸君皆熱心任事者該公司前途定可發達亦國貨之光也 
[美女牌葡萄乾到滬]  
　　美國葡萄乾公司新近在本埠廣東路三號設立經理處專批發美國美女牌葡萄乾延聘鄔彬生君爲營業部主任聞其出品特點爲功能補血消食且氣味甘香包裝精美目下本埠各烟紙店糖食店已有出售每包小洋一角云· 
[閘北商號請取銷水爐行規之軍署批]  
　　閘北商號同裕等前日具呈軍署爲閘北水爐同業行規殊難適用要求撤消等情昨奉何護軍使批示云呈悉查此案前據水爐業代表王贊臣曁閘北五路商業聯合會等先後具呈到署均經訓令上海縣查案辦理在案據呈前情候再一併令行該縣核辦仰即知照 
[滬南工巡捐局對於三在里房客之批示]  
　　老西門内靜修路三在里房屋前因房主加增房租經各房客堅持反對後由房客代表呈請官廳維持現該業主意欲翻造知照各房客遷移房客方面乃呈請滬南工巡捐局止發營造執照經該局批示後房客代表李耀庭等又續呈該局請爲吊銷三在里翻造披樓執照昨又經姚局長批示云呈悉業已函致普愛堂對於該處房屋暫緩築笆矣仰即知照此批 
[喻美珍墮河溺斃]  
　　滬城侯家路有喻姓者向爲洋貨生理今春因購交易所股票失敗受虧甚鉅茲見洋襪一業蒸蒸日上乃添辦機器生財將家室遷往蘇州閶門開設洋襪公司前日雇舟搬家並以小輪拖带赴蘇喻有一女美珍年將及笄不料舟過周太僕廟左近失足墮河溺斃喻痛女情切雇人在彼打撈屍身昨晨又到申請求救生届協助打撈云 
[茶客猝斃]  
　　滬城老北門口晏海茶樓於昨晨六時許有一年約四十歲左右身穿白洋布衫褲元布鞋白線襪登樓啜茗不一刻忽然俯伏桌上旋即氣絶而死堂倌報知巡警報告二區一分署由王署員令飭十二舖地甲查無家屬出認急赴地檢廳稟請相騐奉諭委派許檢察官等蒞塲騐明死者並無别故委係舊病復發而死塡明屍格判由堂棺殮騐畢返廳當由該分署將該茶樓主張錫林送廳經許君提案預審一過判令開釋 
[工匠跌傷擊傷併紀]  
　　黄浦灘德羅洋行工程處昨日下午二時許有木匠郭阿本郭光明鍾阿寒等五人自高墜下皆受重傷當由工頭舁送同仁醫院醫治又楊樹浦電燈廠工匠翁國明昨日下午五時許被木料擊傷頭腦失去知覺由七百零六號華捕車送同仁醫院醫治 
[張壽保已因傷斃命]  
　　兆豐路前日下午發生持刀行兇戳傷二人案已誌昨報茲悉受傷二人中之張壽保昨日下午五時已在同仁醫院斃命由捕房將屍車送騐屍所候稟請公堂相騐 
[婦人跳電車跌傷]  
　　二路電車於昨日上午十一時三刻駛經北四川路横浜橋阿瑞里口有搭客婦人沈周氏因欲下車電車不停遂冒險躍下致跌傷頭部不省人事當由巡捕到來抄錄司機人號碼另雇車送婦人往同仁醫院醫治即據情呈報捕頭查核 
[誘拐圖賣蔣巧雲之懲儆]  
　　無錫老嫗錢蔣氏之童孫媳蔣巧雲於上月間被成衣匠馬阿大誘拐來申串同朱阿五平小弟兩人領至法租界歐大姐所開之花烟間圖賣事被探目徐新發包探苗永興偵悉前往將馬等一併拘入捕房並傳到原告於昨日解送法公堂請究先由錢蔣氏投訴被拐情形蔣巧雲稱太姑令我出外購菜致被馬誘拐來申是實馬阿大供認拐騙女子不諱朱阿五平小弟供由馬拐來後即托民人等伐覔主顧故此介紹至歐大姐處售買未成即被包探拘案求宥中西讞員判馬押西牢二年朱押一年平押六個月以儆巧雲交蔣氏領去 
[增興春記倒閉案之近訊]  
　　瑞昌順廣大等數戶前被汪春炳所開增興春記號倒欠巨欵汪棄店而逸由原告等報告捕房祗將汪妻張氏拘解法公堂判再核在案昨又傳訊先由原告辣福郎律師稱被告前向原告等購買貨物當由被告出立支票兩紙迨至届期前往取欵無着向被告理論人即避匿被告實有刑事性質且其妻又敢將生財私行質當經原告得悉具控案下判將店發封不料日前被告司賬吳永源竟敢將封條撕破希圖入内竊取賬簿應請堂上查究詰之吳永源供稱民人欲從後門入内取當票有之不敢撕封條求宥中西官判吳永源押候派人查明再行核奪 
[學校司賬竊洋押兩年]  
　　法租界某學校司賬陳子文邇來私竊取洋二千二百二十三元而逸旋爲該校長法人梅鵬查悉報告捕房由探目楊振富將陳拘獲吊出贓洋一千九百餘元尙少二百三十六元昨解法公堂請究先由原告梅鵬投訴前情詰之陳子文供認行竊所少之洋已經用盡求宥中西官判以陳不應監守自盜着押西牢二年以儆外再賠還原告洋二百三十六元 
[李生承認販土之科罰]  
　　潮州人李生因在浙江路淸和坊五十號屋内虚設字號秘密出售烟土被老閘捕房捕頭偵悉於前日派令中西包探協往搜獲烟土數十兩當將李與王玉裕劉阿四連同烟土一併带入捕房押至昨晨解送公共公廨即據中西包探上堂稟明前情並將烟土呈案請察訊之李延律師到堂辯稱烟土乃李生承認販賣與王劉二人無干請爲察核經關讞員核供商之英包副領事判王劉兩人開釋着李生罰洋五百元充公如無力繳洋改押西牢三月示儆烟土送海關焚燬 
[科罰一羣烟客]  
　　虹口嘉興路一千五百四十三號屋内之燕子窠係阿三所開經包探吳如熊查悉前日往拿阿三已先逃避有江北烟民魏大有李子春華全生王阿二鍾宋氏正在開燈吃食該探遂一併逮捕魏尙欲拒捕旋被連同烟具带回捕房昨解公共公廨中西官質訊之下判魏罰洋八元餘人各罰三元悉數充公烟具銷燬 
[假冒洋燭商標案之判詞]  
　　英商白禮氏洋燭公司在公共公廨刑事科狀訴南市王家碼頭永茂豐雜貨店主朱樹春·朱夥王元成掮客單東寳假冒商標將劣貨洋燭混售損害營業一案前經公共公廨訊結聽候宣判在案昨晨李襄讞會同英米副領事升座飭將朱等提案核供磋商之下判决朱樹春王元成單東寳三人各監禁西牢三個月起案僞造之商標等物均着銷燬 
[公共公廨訊案彙錄]  
　　昨晨公共公廨民四庭由俞襄讞會同美雅副領事訊理（一）婦人徐吳氏聲請給諭執管其故夫徐志堦遺產案結果呈案之和解證據訊之各造均係自願當庭簽字應將本案註銷嗣後着各遵守和解各條件辦理證書一件附卷（二）婦人戚王氏聲請給諭其子戚永康禁止滋擾取欵案結果准給諭汪萬利煤店所有蕙記存摺内之欵本案未决定以前不准照付並諭令　永康不准　向戚王氏吵閘並不得支取蕙記存摺内之欵着於五日内具狀再核（三）葉品生訴葉　濤葉漢丞不將已閉新昌股粟公司利益分派並追股本洋二千元案結果原告不能確實證明被告不還合夥股本之事實應將本案註銷反訴亦註銷堂費原告負擔（四）席玉書訴費滋庵積欠房租請求押遷案結果限被告於五日内提出辯訴狀再訊 
　　又午後民四庭由陸襄讞會同美經副領事會訊（一）朱金福訴程慶雲欠房租洋案結果註銷（二）孫學文訴邱康全張司務杏林欠租洋案結果改期再訊 
[基督救國會議决出版週刊]  
　　徐季龍鈕愓生王葆眞諸君昔年所發起之基督救國會昨日開會議决公推徐季龍爲「基督救國週刊』總編輯内容約分十二欄（一）論說（二）一週大事記（三）社會寫眞（四）通信（五）特件（六）星期評論（七）研經（八）基督救國會消息（九）雜俎（十）譯述（十一）出版批評（十二）自由言論共十二欄現已推定鈕愓生張墨純吳山趙義民陸傑夫季方李逢謙等分任各欄撰述與訪稿准本週六日出版分散本外埠各重要機關即以法租界陶爾斐司路三號徐寓爲編輯又借霞飛路二百八十一號爲總發行所與本會會員及購週刊之通訊處並約北京徐鳳人王葆眞翁銅士等爲駐京特派記者云 
[誌謝]  
　　昨承本埠仁記路五號遠東時報社惠贈十八卷第九號「遠東時報」一册内容討論財政曁工商兩業乃遠東經濟專書也書此介紹並誌謝忱 
　　又商務印書館惠贈第三六三期「英語週刊」曁第三卷第十一號「兒童世界」各一册誌此併謝 
來函 
[少年宣講圑來函]  
　　敬啓者頃據敝圑員鄭鎭昌君報告本月十七日夜間約十一時許有工徒名秦海侯年十五歲在閘北車袋角迷路詢其住處又未明悉鄭君代其訪問無着現已將伊報送閘北恒豐路四區二分所警局望該家族或工場主任往領敬希賜登貴報來函門爲荷此頌撰社少年宣講圑謹啓 
公布欄 
[上海地方審判廳]  
　　判决主文　（民庭）一件判决李錦記與陳榴根等田價涉訟一案（主文）原告人之請求駁斥本案訴訟費用歸原告人負擔▲一件判决殷海樓與過良傑等因會歎涉訟一案（主文）過良傑償還殷海樓會欵洋三百零五元六角六分四釐又小洋三百六十八角殷海樓其餘之請求及對於黄掌生錢桂堂王根生之請求駁斥本案訴訟費用歸過良傑負擔▲一件判决宋成林與俞元昌因保單涉訟一案（主文）本件訴訟管轄錯誤駁斥訴訟費用歸原告人負擔▲一件判决邱錦雲訴王關官等會欵涉訟一案（主文）被告人等應還原告人會洋七十元原告人其餘之請求駁斥訟費由被告人等負擔八分之七原告人負擔八分之一▲一件判决趙福榮與孫鳳來因吞没定銀違約損害涉訟一案（主文）本件訴訟駁斥訟費用歸原告人負擔▲一件裁决宋成林聲請假扣押一案（主文）本件聲請駁斥聲請費用歸聲請人負擔▲一件判决葛少川等與童世亨因中費糾葛一案（主文）童世亨應給付葛少川錢壽章楊永萱各中費銀八十四兩七錢零五釐吳秋江之請求及葛少川錢壽章楊永萱等其餘之請求均予駁斥訟費吳秋江負擔八分之二童世亨負擔八分之三餘八分之三歸葛少川錢壽章楊永萱平均負擔（以上九月十六日） 
　　判决主文（民庭）一件判决謝守三與顏德才會欵涉訟一案（主文）顏德才應償還謝守三會欵洋七元謝守三其餘之請求駁斥本案訴訟費用歸原告人負擔五分之四被告人負擔五分之一▲一件判决吳炳榮與宣根龍因欠租及租屋涉訟一案（主文）宣根龍應償還吳炳榮房租洋十六元吳炳榮其餘之請求駁斥本案訴訟費用歸兩造平均負擔本判决宣示假執行▲一件判决吳根生訴袁兆祥借欵糾葛一案（主文）本件聲請駁斥聲請費用歸聲請人負擔▲一件判决陳宗義與張慶徵因貨欵涉訟一案（主文）被告人應給付原告人貨欵洋四百四十元並是本年陰曆二月二十二日起至淸償之日止每月一分之利息訟費歸被告人負擔▲一件判决奚連寳與奚妙生因田單及贖田涉訟一案（主文）被告人應將二十三保十六圖第三百零四號户名徐永觀則田一畝四分六釐二毫田單一紙返還於原告人被告人反訴之請求駁斥訟費歸被告人負擔（以上九月十八日） 
　　公示送達（全文在本廳揭示場公布）一件裁决劉泉孫與蔣文卿因租屋糾葛聲請假扣押案（主文）本件聲請照准債務人如聲請停止或撤銷假扣押應提供擔保洋七十四元右仰債務人蔣文卿知照▲一件裁决夏蘭生與夏星洲因田租糾葛聲請救助一案（主文）夏蘭生之聲請照准本廳民國十一年六月十六日之决定更正之本件上訴准予受理▲一件判决火郁周與喬漢濱因租欵糾葛更審一案（主文）本案上訴駁斥本審及本判决前第三審訟費歸上訴人負擔▲一件判决戴姚氏訴戴馮氏等財產糾葛一案（主文）原告人之請求駁斥訟費由原告人負擔（以上九月十八日） 
　　判决主文（刑庭）一件陳玉卿竊盜案（主文）陳玉卿共同竊盜之所爲處五等有期徒刑二個月未决羈押日數准以二日抵徒刑一日訴訟費用歸被告人負擔▲一件沈阿金鴉片烟案（主文）沈阿金帮助他人吸食鴉片烟之所爲處罰金二十元未决覊押日數准以二日抵罰金一元如無力繳納罰金以一元易以監禁一日烟槍一枝烟扦一枝没收訴訟費用歸被告人負擔（以上九月十八日） 
　　批示一件徐翰鄕狀請滬吏會同收賬由據狀已番此批▲一件陳樹生狀請追保勒交由已限於一星期内交淸矣仰即知照此批▲一件錢寳生狀交案欵由准予交　餘欵着遵照庭諭於一星期内一律交淸此批▲一件章聲揚狀請迅予派吏執行由仰即來廳候諭此批▲一件陸生泉狀交案欵由准交此批▲一件金仰孫狀請迅予飭吏押還由查本案已據張鍾麟等對於本廳戲斷提起抗告矣所請暫從緩議此批▲一件陸馬氏狀請將陸榮華開釋由據稱該氏翁陸榮華在所患病請求釋外限期交單等情着即另覓妥實舖保呈案核奪此批▲一件謝志生狀請銷案由准予銷案此批▲一件顧稚拙狀交案欵由准交此批▲一件唐祖堯狀請執行由候傅案執行此批▲一件錢孝裕將請嚴予執行由准予依法執行此批▲一件徐三狀交案欵由交洋四十元存候給領餘欵仍着迅即措交以便完案此批▲一件張陶氏狀交案欵并訟費由准交此批▲一件曹根山狀請展限查封由狀悉着即將案欵如數交淸此批▲一件陳殷氏狀請傅案押追由准予飭吏執行此批▲一件董仲山狀請依法執行並將已交之欵先予具領由已傅案執行矣存案欵洋准予先行來廳具領此批▲一件朱雲南狀請照判執行由已飭吏執行矣此批▲一件殷衡氏狀請執行由狀悉候提案勒交此批▲一件周春圜狀領契據由准領此批▲一件陳貴寳狀領案欵由准領此批▲一件秦少山狀領案欵訟費曁簿據由准領此批▲一件錢伯英狀領案欵並單摺等件由准領此批▲一件梅增福狀請更正改爲繼續審判由狀悉查此案關於　讓租房部分業經本廳判决釋明和解成立理由在案所請撤銷和解之處應毋庸議至關於小費及頂首洋糾葛仰該當事人另案起訴可也此批▲一件瞿洪訓狀請發還賬簿由准予領回此批▲一件戴信純狀領租摺並查封費餘洋由准領此批▲一件戴信純狀領案欵由准領此批▲一件徐榮林狀領案欵訟費並租摺由准領此批（以上九月十八日） 
 
 

Page 16

 
 
   
 
 

Page 17

 
 
   
 
 

Page 18

 
 
自由談 
[座右銘] [  薛瑄]  
　　丈夫心事當如靑天白日使人人得而見之 
雜說 
[騙] [  征鴻]  
　　世界一騙局也降至今日騙術益進大國騙小國政府騙國民政客騙軍閥商店騙主顧甚至朋友之間家庭之内熙熙攘攘何莫非騙雖然騙果可恃哉徒見其心勞日拙耳 
遊記 
[無錫兩日半記（一）] [  程小靑]  
　　予性酷好自然每逢暇日輒喜涉足山水之區用自娛樂旅蘇以來蘇地各名勝靡不一游再游顧未嘗濡筆作記此次游錫雖爲時無多而所受匪印象獨深乃破曩例就耳目所得拉雜紀之所獨誌游且以寫感焉 
　　九月八日予偕内兄黄君梅茵乘午後兩句四十三分快車由蘇至錫時予友趙君芝岩方就暑期教務於錫陳君金聲亦供職於錫之聖嬰女學二君先時咸折柬相招予亦以假期埀盡擬休憩數日再從事於規例之工作因欣然諾之顧日期未定未嘗預告迨九日往錫二友初未之知也 
　　予等先至聖公會二友寓處咸他適未晤以時宴不及他游乃步行回至公園公園居城内距光復門最近園外馬路寛廣而平坦人力車可直達車價視蘇城特廉究其故則謂平橋砌路等事有路工局專其責共費除公欵外皆由市公所譜董及地方紳士個人捐輸初不若蘇地之某捐某捐皆須取給於拉車之苦力者此外尤有相異之黠二除尋常之黄包車外初未見有如蘇城之電光眩眼鈴聲瞶耳之闊老包車而道中乞丐及拆白式之少爺其數亦遠不逮蘇州之多蓋以予觀察錫人無論貧富强半有職業觀念故閒蕩者少蘇則反是名謂上流人十七恃農民之汗血爲生乃多以飽食終日無所用心爲高一般人受其影響於是游手好閒者滿目皆是矣惟有一事蘇之於錫差有勝色則蒼蠅是也蓋今歲經李伯蓮君（按李君非蘇人）發起收買蒼蠅之法又得尤懷臯君之捐資贊成及各校童子軍之協助蠅之產額爲之大減而錫地則食攤菓肆之中嗡嗡者羣集以外客之眼光觀之似衛生智識蘇錫乃有相差然此蘇人之唯一優點亦含有時間性質僅能就今歲一歲中言之蓋蘇地撲蠅事今年始舉行旣往旣不足道而明年之孰優孰劣又在未可知之數也 
諧著 
[參議長之推測] [  此生]  
　　本報十八日的北京通信說參議院議長改選之期又將到了希望做議長大人的議員共有王家襄趙世鈺王觀銘楊永泰韓玉辰金兆棪丁佛言湯漪張繼謝持林森十一人正是旗鼓相當不知鹿死誰手如今把他們的名字推測出來給大家解解悶罷 
　　（王家襄）王家者權貴家也襄者襄助也王先生有權貴家襄助議長一席自然很有力量去爭的 
　　（趙世鈺）把趙鈺兩字拆開就可以砌成玉走金銷四字什麽呌做玉走金銷呢就是紅樓夢末卷所說寳玉走失了寳釵的金鎖銷沉無用了金玉緣分已呈衰象還有爭得議長的彩頭嗎 
　　（王觀銘）把王字拆開成了一十一再把觀字的見和銘子的名挑出來豈不是見一十一名麽這班候補議長剛有十一人他的名字却見在一十一名議長一席那裏輪得到他 
　　（楊永泰）楊字分開成木易易字分開成且勿砌面讀之就成永泰且勿意謂永泰且勿作議長夢也 
　　（韓玉辰）韓字左旁藏一早字辰與晨同音廣東人譏人家 
作「未到時候」的事就說你「大早晨了」可見老韓想做議長還早得很呢 
　　（金兆棪）運動議長最要緊是金錢這位先生有金兆數本來可以達目的了但照五行道理火克金的棪字藏兩火字可知金已克盡議長一席就靠不住了 
　　（丁佛言）佛字拆開成人弗砌而讀之就成了弗言丁意謂人人都不言及老丁老丁的議長當然做不成了 
　　（湯漪）湯漪别號斐予顯然藏有非予二字湯先生已自承議長一席非予所能爭到手的 
　　（張繼）把這名字倒看顯然有繼長二字這位先生居然有繼任議長的兆頭 
　　（謝持）謝者謝絶也持者扶持也議長是要大家合力扶持纔可以做成功的這位先生旣然謝絶衆人扶持恐怕不能上塲罷 
　　（林森）此公名字通通是木固然具有楝樑之材可以入選的但木爲金克議長一席恐爲多金者攫去耳 
小說 
[社會小說人間地獄（二○五）] [  娑婆生]  
　　第二十九回舊燕鑒零夕陽尋故壘伊人憔悴遙夜聽疎鐘 
　　却說賈大人在王熙鳳家席上叙述他局裏的稽核王厚齋碰見了一個倌人寳翠吞烟圖盡定要以身相許程仲梅猜是寳翠家做成的圏套賈大人道這却不然因爲寳翠在那邊妓館裏也是一個數一數二的人物生意狠好平日寳翠的架子狠大要想討寳翠回去的人可也不少寳翠並不是窮無所歸的蹩脚貨當然也不一定要嫁王厚齋用圏套來套他姚嘯秋道内容怎樣我們暫且不管他伹是王厚齋究竟答應討寳翠没有呢賈大人道王厚齋見性命交關存亡呼吸也只得含糊的答應了寳翠見厚齋一答應便張口吃藥不到片刻將所吞的烟嘔吐得乾凈在醫院裏靜養兩天一切照常現在雖是仍在妓館裏可是天天逼迫着厚齋從速討他生意也不好好的做了看起來弄得厚齋非討寳翠不可這豈不是一件極奇怪的情史麽姚嘯秋諸人聽了全十分詫異賈大人道内地的妓女眼界不高天良未泯容易幹出這樣情痴的事來如在上海决没有這一類的事了正說之間王熙鳳又走過來聽見賈大人所說的話似眞似假的不答應質問賈大人道賈大人說倽賈林人見問忙陪笑道没有說什麽王熙鳳道賈大人你不要賴我聽見了你不是說上海的倌人没良心嗎賈大人道你聽錯了我是說上海的倌人有良心呀王熙鳳仍舊不依恰巧賈大人的救星來了下面一陣鈴響喊王煕鳳出堂唱王熙鳳趁勢下臺道我出堂唱去了轉來再問問你賈大人你不要溜走了我是不答應的說罷嫣然一笑並且向闔席的人全招呼了一遍纔走這裏各人呌的堂唱也陸續來齊姚嘯秋因爲接着他報館裏一個電話匆匆的先走了誰知嘯秋去不多時便來一個電話約柯蓮孫趕緊到他報館去有要緊的事柯蓮孫一時摸不着頭腦在聽筒裏子細問嘯秋嘯秋發急道你不必管什麽趕緊來你自然明白蓮孫向來知道嘯秋不大和人開頑笑的他所說有事决非假話便要想就去一想秋波的局呌了還没有來走了讓他撲個空似乎也對不起秋波要候秋波來了再走但是秋波杳無信息心中狠是焦灼在這時候忽然秋波的阿姊晴雲來了睛雲向蓮孫身旁一坐道秋波和姆媽到靜安寺路陳公館裏去了那邊有堂會唱戲到此刻還未回來三少你的局票來了我便打電話了通知姆媽說轉局轉得太多了一時脫不來身恐怕這裏又要散了呌我來通知一聲代秋波坐一坐蓮孫道你也太客氣了呌阿毛來說一聲便了何必自己跑一躺呢我到有些過意不去 
[隨便說說] [  瘦鵑]  
　　陳炯明覆洛吳函北京專電說陳炯明近有信覆洛吳說武力統一不適於今後之趨勢但稱頌吳之爲國不爲私希望吳致力剿匪後以全副精神對付東北收回庫倫立功絶域大抵我國武人和其他大人物每有函電往來總是勉勵别人不肯勉勵自己彷彿愛國救國一切大事情都該推在别人身上和自己是不相干的可不是很奇怪麽至於做這武力統一的夢的正是他們陳吳兩個如今旣覺悟了就該大家携手趨重於切實的救國一樣要眞的爲國不爲私一同去立功絶域那纔不愧是中國的軍人那纔一雪平日徒託空言的恥辱 
 
 

Page 19

 
 
   
 
 

Page 20

 
 
常識 
常評 
[讀墨經] [  老圃]  
　　墨經號稱難解魯勝以後失其讀久矣但經中所言幾何學點線面體之理尙甚明曉四篇中所謂端即點也所謂尺即線也所謂纑即面也所謂盈即體也試略釋如左 
　　經曰端體之無厚而最前者也此與歐幾利德之界說吻合幾何學之點有所在而無所大經曰厚有所大也是無厚即無所大經又曰體分于兼也其說曰體若二之一尺之端也此所謂體非立體之體體分于兼即幾何學所謂全大于其分故體即分體之無厚言有分而無大即有所在而無所大也又西文點之原意爲兓此云最前猶云兓也 
　　經說曰端是無同也此同字當作厚同厚形似而譌就宇而言曰端無厚也猶就久而言曰始無久也經說曰始時或有久或無久始當無久此與端無厚也相對蓋空間有端空間不生阻礙時間有始時間不生中斷經謂空間曰宇宇彌異所也言徧乎異所所謂東西南北也經謂時間曰久久彌異時也言徧首異時所謂古今旦莫也久即宙 
　　以上釋端 
衞生 
[埋葬與衛生] [  中國衛生會]  
　　中國自古重視埋葬之禮孝子賢孫不敢惜重資必求美木佳城以葬先人雖後人屢趨奢侈而其愼終之意則未可以厚非也附近上海城區一带行路之人每見道旁兩側棺木林立昔日猶築小厝以蔽風雨今則往往遮蓋全無且棺木不良尸骸暴露行者掩鼻細察之則蠅蚋從縫𨻶出入自是傷心慘目不忍聞睹夫以文明中區之上海而尙容此上古陋俗亦愧稱文明矣又豈止有玷文明而已哉信可謂不衞生之極者也譬如近日上海霍亂頗盛梵王渡一带患者尤多滬杭軌道兩旁田畝間棺材縱横臨於河側逐臭蒼蠅或飛或止霍亂細菌得藉飛機以直入長驅於水陸之間梵王渡之居民無怪乎死人之多也 
　　然此非鄉民之罪也彼終日碌碌衣食僅足支持忽遭死喪棺木衣衾非典當無以購置豈復有餘錢購墳地哉可見貧民不得政府之助仁人之濟則生不得食死不得葬亦云慘矣深願滬上仁人君子出而組織公墳會使殁者得以安葬生者免受傳染仁風廣播日進文明豈惟上海之榮抑亦中國之光也 
[蟲類之狀况及驅除法（二）] [  謝介子譯]  
　　上海工部局公報所發表關於蟲類之狀况及驅除法第一項爲蟻已經譯載茲續譯第二項油蟲如左 
　　油蟲喜温煖及潮濕恒卜居於庖灶之裂縫與罅𨻶中或與熱水及汽管相近之處又喜黑暗或因其便於作惡之故但亦因光之直射勢力於其大不相宜耳 
　　油蟲爲有污穢習慣之可厭動特由其腹部腺分泌有惡臭之液體漫塗於其行動時所觸任何物之上又當其爬行與飽啖人之食品時即在其上隨意散布排洩物 
　　其嗜穢如蠅然任何排洩物均甘之故易散播各種傳染病原菌如肺勞肺炎腸窒扶斯虎列刺赤痢之類 
　　其蟲卵藏於雌體腹部之囊狀物内直至幼蟲孵出始已其幼蟲經數度之變化歷六月乃至一年始全長成能於冬季蟄伏來春則又活動 
　　吾人欲驅除此類油蟲第一要點除謹藏食品不令接觸之外當將廚灶及食料儲藏室之一切縫𨻶盡行塗塞並用多量之炭酸劑灑之 
　　硼砂粉或硫黄粉亦均爲甚佳之驅除品但易誤傷人耳 
道德 
[擬軍閥懺悔語] [  老蘆]  
　　近數年來軍閥二字巳成不祥之名詞國人聞之掩耳疾避蓋因社會罪惡多爲軍閥造成全國輿論幾若合脗其實軍閥罪惡是否如輿論之甚不敢妄斷然謂軍閥絶無罪惡亦誰敢信旣曰有之即萬不可不學宗教家卽時懺悔矣懺悔之語代擬如下 
　　鴉片之害逾於鴆毒死吾良民胡可數計此後誓不倚恃兵力私種私運使國人重罹黑刼 
　　米爲民食食爲民天米價高抬窮民餓死此後誓不私運出口且絶不受米蛀蟲重賄曲意庇護 
　　銅圓質輕厥價大跌負販苦工受累何極此後誓不再借補助軍餉之名任意鼓鑄 
　　獎劵之害等於賭博孤注一擲愚民殉命此後誓禁獎劵絶不再受售劵者之運動 
　　國何以窮由於債重債何以重由於兵多此後誓切實裁汰絶不稍存擁兵跋扈之心 
　　國家政治保育人民政治不良全國淪溺此後誓不逞一已之私干涉國政 
　　擁兵數載囊槖皆盈民脂民膏吸取殆盡此後誓力辦公益以冀稍益民生藉贖前罪 
　　昔賢云有則改之無則加勉軍閥而無上述諸弊端也萬幸萬幸若不幸蹈厥一二務宜焚香籲天虔誠懺悔放下屠刀立地成佛蒼蒼者天斷不罪悔過之人軍閥其勉之（乙種酬） 
經濟 
[論商業統計材料之重要] [  金玉]  
　　統計爲獨立之學科凡經營商業者莫不依其範圍而搜羅材料以資參攷獨我國統計學極爲幼稚如行政方面徒擁統計科之虚名幾無補於實際如農商統計較有價値然至今僅爲民國七八年間調查之事實而精確殊難必也他若各地商會更無有積年統計之材料故商人經營一業欲查以往數十年該業進行之程序價値盈虧等無從參攷而海關統計亦遲至半年之久始可出板前兩年有加拿大華僑某君欲回國經營商業以統計材料不足未敢行大規模之組織因之作罷故統計學可以助長商業之發展暗示各種恐慌之由來以及一切物價之長落無不有一定之凖繩速望各地商業機關組織各業之統計表（如物價指數表）以爲進行之指南而經營國際貿易者尤當注意也（乙種酬） 
[商業問題之研究（續）] [  吳束初]  
　　零購學（八十九）貨物保管與記錄（十一）處理滞銷貨 
商店對於存積各貨而欲脫售頗費思索一般店家無不公認爲難解决問題之一存貨不論暢銷與滞銷要皆有關於資本滞銷者一時不能變換現欵或至終不能脫售則店中資本流轉不靈非特無發展希望恐因此連現狀亦不能維持是其問題之解决關係非淺也 
　　店家通病每於滞銷貨非置之高閣即藏諸櫃櫉或棄之於 
櫃擡下以及貨棧内一似彼旣無人問津我又何必留在目前徒增怨恨 
　店主或進貨人因貨由自手買進不願負購買「賣不出貨色」之惡名貽人口實於是遇滞銷貨隨囑移開以眼不見爲是置之度外並不設法推銷於是愈久愈糟而該貨卒無脫銷機會噫如此虚榮心不過爲保全體面不管店中損失幾何誠最不幸之事也 
　　至於店友之心理又何獨異蓋捨難就易人之常情店主或 
其他有責任者旣不想法推銷乃以移諸眼目不能及之處了之店友自亦抱無可無不可之態度如非店規特别申明鮮有自動的登樓攀梯倒櫃傾箱察視抽屜而取出滞銷貨以謀銷路也吾故謂店中管事或經手倘一年不命取出即一年無人取出是店友對於滞銷貨之損失亦與有關係焉然賣貨之眞本領不僅在將暢銷貨一律售脫更在能將滞銷貨設法售去是無論店中進貨人或店友均當於滞銷貨之處理而特别設法方謂克盡厥職也 
宗教 
[佛教對於社會積極的還是消極的] [  達性]  
　　世人議論佛教往往疑爲消極豈知佛之宗旨乃積極中之積阿設如疑佛爲消極則世人更無積極之人疑佛教爲消極則世界更無積極之教 
　　儒教治平之旨耶教博愛之懷世人固已認爲積極而佛以普渡衆生爲心卽凡蠕動含靈之物咸欲一一而置諸樂土其願力之大慈心之溥言積極者誰能加此 
　　然儒之治平充其量不過使人得身體口腹之安耳耶之博愛導生天堂由肉體之樂更進於靈魂之樂彼肉體固難久長天堂亦非常住六道輪迴終難超脫而佛獨導生極樂永登不退教人以究竟之樂非積極中之積極乎 
　　或者以出家比丘捨除一切獨處深山此卽消極之表示是又不然譬如學生在修學時其亦有枯坐蓬窗靑燈獨對者奚不以消極目之耶要之今日之消極即異日積極之體異日之積極即今日消極之用豈可不察其心不明其旨而遽加以謗毀乎（乙種酬） 
雜錄 
[番茄之食法] [  柯]  
　　前有同學自大勝關農場實習歸带來番茄數枚頗肥美鮮紅可觀午膳時同學欲調製之以爲肴余止之曰余等不慣嘗此物請留之以供觀賞勿食之可也同學笑謂余曰君其嘗之當知其味之無窮也吾輩到場實習時初亦不知嘗此後因該場出產番茄甚多職員農夫三餐食之吾輩因從而嘗得其味余聞其言姑請其先調製一枚食之覺其味固淸美惟稍有一種不快之感以後飯時再嘗幾次始覺津津有味同學带來之數枚旣盡乃更向本校農場購食之余旣嘗慣此物乃喜告同學曰君不啻爲吾新添一種西菜矣番茄栽培甚易各處農場多產之除供西人之啖食外市上多製以爲醬吾人如食之旣慣則可常取以爲肴因其食法旣便產量又多子少而不易老較我國之茄子爲尤佳誠不失爲一種價廉物美之菜也爰將其食法臚舉於左愛好諸君曷嘗試之 
　　㈠生食將旣已發紅成熟之番茄採而置之盤中用沸水浸至數分鐘之久剥去其皮切成小片如欲甜食者可和以白糖鹹食者則用鹽與醋及麻油等物 
　　㈡熟食切番茄爲碎片加以肉類而炒之如烹調茄子然西人或先行取出番茄内部之種子置肉塊其中然後蒸食之 
　　以上二種食法味皆鮮美生食熱食隨人之所好而爲之余與同學等皆主張生食以其味淸且鮮調製之法較便也（乙種酬） 
 
