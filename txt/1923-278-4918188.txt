# 1923 - 278 - 4918188

 

Page 1

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
 

Page 2

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
 

Page 3

 
 
第一萬八千一百八十八號;中華民國十二年 西曆一千九百二十三年十月十四號
星期日 * *時論（特約） 
[今日爲制憲較相當之時期] [  心史]  
　　今日之爲今日國會制憲之迷夢已醒國民制憲之事實可成夫天下萬國本無國會包辦憲法之先例憲法將制裁國會由國會制憲必祇圖便利國會其便利國會决不便利所代表之人民蓋自身之利益尤切於所代表者之利益也故君主國尙有可由國會制憲之理國會受君政之箝制用力相抗以爲立法之標的而國會之不法君主得而對抗之民主國則主權在民民無直接行使主權之方法則國會代爲行使而又不受眞主人之束縳假其名義以制政府又脱其束縳以便身圖自非中材以上之流孰能皎然不欺自念所負之職責於主人不能究詰之時先凛其可質衾影之志此國會所制之憲於理爲本不可通然旣全國迷瞀屬望於國會使國會無賄選之罪所制之憲縱不適用亦且將姑與施行以待坐受其荼毒之後再用革命之方式爲之矯正則何如少此一波折之爲愈又使賄選者自賄選南下之議員竟有多數不受賄而在滬制憲此憲法已爲從前草案所束縳已通過二讀之條文所牽綴縱極知其不適於用亦已無可救正經賄選之罪惡根本取消議憲之人格始將十年來不合國情無法補救之憲法徹底推翻一則袪國會包辦之弊二則解舊案拘束之弊皆非經此一掃不爲功此受曹錕之賜小人無往而不福君子此亦其一端也 
　　夫自十一年國會再集以來頗有議員悟舊案之不適國情大倡省憲之説幾幾以造成聯邦國爲快此種理想實胚胎民五以前抗袁無力自悔其集權之非以爲清之亡亡於各省獨立袁之倒倒於省軍起義强省以抑中央爲國民自救之計且各省健者視在本省有所主張不似在中央之任呼不應以此之故種因於抗袁而大起辨論於袁亡以後直至近年未能移轉其視線由今以觀中央有何威信能御各省有何魄力能抗國民以曹錕之醉心總統乃至必投生於全國詈爲豬仔之手中有何尊榮有何倚頼乃所部爪牙嗾之不敢動哀之不見憐皆使猪仔尸其惡名而從而僥功於其後以如此昏昧無恥之中央國民但有一致之表示可以 
 
 

Page 4

 
 
第一萬八千一百八十八號;中華民國十二年 西曆一千九百二十三年十月十四號
星期日 * *吹氣使僵何用間接擴張省權分朋相角自爲窮年累月之搗亂其不成者不論幸而如湖南之成事毁憲護憲且爲戰事之媒自治之尊重與否本與省憲無涉聯邦國與君主國能重自治而輕官治其政治之程度自高論政自有共趨之正軌以前之爭省憲慕聯邦實爲畏忌元首之刼制政策絕非徹底之政論然不至今日不悟未悟則我亦熱心省憲之一人固有不必諱言者矣 
　　若夫一國之環境之歷史之事實造成一國之憲法决非模仿他國抄襲成文所能適用於根本之地十年以前政體幼稚自命爲稍稍窺竊於異國之學説動以援引先例自豪國民亦同此幼稚聞其似有根據則意其或可信從非當時之拙也於共和之途徑實未夢見并於立憲之藩籬亦少涉獵未改革前蒙於日本之憲法幾欲爲異族造萬世一系之笑柄旣改革以後又浮慕美國之政體謬附於東西兩半球之遙遙相契有每事奉爲先進之思其實無往而不枘鑿十二年來稍更事變乃知政治之罪惡假手於軍閥官僚以播之而其縱容軍閥官僚原動力實在國民自身所舉出之國會國民又不自責輒對國會作怨毒之詞吾欲問國民所以盡其爲主人之道者何在以賣票爲享共和之幸福以放棄選舉權爲不滿於共和之表徵則國民非爲共和之仇即爲共和之賊已則不德而責議員而責軍閥官僚是否欲軍閥官僚與彼土豪鄉訕之爲議員者造現成之極樂世界以娯此仇共和賊共和之主人翁乎且業已仇之賊之又何爲望共和之有以福彼乎此主人翁之行徑是否爲世界所有則其憲法之制裁何可不於此注意作基礎之規定又民國以來有元首時不過能戕我共和倒袁以後實已無所謂總統至黎任時期論其人尙爲最少凶德而論元首之名義則已絲毫無有似處直至六月十三而爲事實之消滅國民亦從未有一呼籲之聲以無元首爲有絲毫之不慊則元首之爲元首歆動至愚極蠢之人搆造兇禍則有餘於國於民於對内對外無絲毫之影響此幕至今年而始揭亦制憲方針之最大而最應更定者也此外對憲法條文上之意見請俟續陳 
國内專電 
　　北京電某要人電疆吏使團通知臨案無適當辦法未能對新政府表示敬意當由某總長疏通使團據答覲賀並不因此中止惟盼十五前將八月十日通牒容納大綱始有商量餘地十日閣議擬令田督辭職就事實上便利者代之係中央不得已苦衷請電復（十三日下午一鐘） 
　　北京電文（十二）晚葡使訪外顧談臨案一點半久葡使勸顧速承認大綱免列國反響顧辯論多時葡使謂此乃列國共同意見任何人未能損益今日顧入府見曹商辦法曹再傳見田 
　　北京電駐歐某代辦電覆臨案彼邦持甚堅非先允八月十日大綱無商量餘地該代辦并建議護路問題可向使團要求撤回其餘斷然承認爲是 
　　北京電外交界息各國政府賀曹電已到聞各使擬緩遞外顧商各使定十五午刻覲見使團示决（十三日下午一鐘） 
　　北京電田中玉到京前曾來庚（八日）雷對臨案陳三理由（一）使團旣認不類排外則前援辛丑條約請求應抛棄（二）保留改良護路計劃應消弭（三）免官歸結案後自由處分今日田見曹仍申此議曹左右勸田勿累政府 
　　北京電田中玉今日下午二時到京帶衛隊隨員三十餘（十二日下午八鐘） 
　　北京電田中玉免職令將下熊炳琦繼裁撤直魯豫巡使令亦已擬就高凌霨文日就代閣職（十三日下午一鐘） 
　　北京電文（十二）午王承斌曹鋭王毓芝高凌霨等在吳毓麟宅會議高甚盼署理否則代亦快意（十二日下午八鐘） 
　　　北京電洛吳妻及張福來妻七點來京寓廕昌宅（十二日下午八鐘） 
　　北京電曹夫人等六十餘人文（十二）日九點到京（十二日下午八鐘） 
　　北京電高凌霨擬具新任例行命令如整頓吏治財政及特赦等令呈曹即頒（十二日下午八鐘） 
　　北京電高凌霨代閣令文（十二）亥交印鑄局但高下午八點十分已赴津爲其子主婚十七方來京在津電話囑發遵於文日就兼代國務總理職之通知又整頓吏治及保護外僑兩令同時頒布今日使團評論爲政不在多言看對臨城案力行何如 
　　北京電高兼代用兼字係不便免張紹曾意（十三日下午一鐘） 
　　北京電吳景濓組閣本人公然運動但洛吳蘇齊及馮均謂組閣應爲國家計不能與酬庸混爲一事主顏閣惟津派則謂酬庸即國家大選有功即有勳勞反對顏曹無法因决高代又恐招張紹曾惱故不下免張令一切無甚更張今内閣仍爲黎任之内閣可知矣（十三日下午一鐘） 
　　北京電鮑貴卿雲章灰（十日）日抵奉張派于冲漢見未能討論條件 
　　北京電吳偑孚覆議員何某庚（八日）電段爲國家元老應由政府優崇奉以年俸孫譚熊臧離粤湘川閩紛糾都解（十三日下午一鐘） 
　　北京電外交團定十五上午十時覲賀新任黄開文已知照廕昌接待 
　　北京電使團息今年四月一日至九月底南北招兵七十五起總數約二萬五千名（十三日下午一鐘） 
　　北京電使團息某某三國主擴華會八國協定精神强制的督促中國自振謂華日趨墮落不應以平等國待遇 
　　北京電新憲法將敎育生計兩問題缺漏兩院元（十三）開談話會議召集臨時會增加兩章（十二日下午八鐘） 
　　北京電青島訊接收膠濟路委員長顏德慶爲各出力人員請獎 
　　北京電外顧勸交吳將鐵路警備處酌採各國意見改設警備總司令部 
　　北京電直魯豫巡閲署人員大半移京公府房屋不敷辦公將法制統計兩局遷出（十三日上午十鐘） 
　　天津電京津無線電話已開始動工 
　　天津電眞（十一）晚直王返津聲明無參與組閣意思（以上十二日下午二鐘） 
　　吉林電劉議長應召赴奉參議解决對直方針（十二日下午十鐘） 
　　吉林電天圖圖龍段分七站圖們江岸·懐慶街·石門子·八道河子·榛柴溝·東盛湧·龍井村公司通告寒（十四）正式營業（十二日下午十鐘） 
　　吉林電日人强築圖門江三峯浮橋當道阻止無效孫督電請外部嚴重交涉（十三日下午一鐘） 
　　漢口電洛派兩湖警備司令部軍需處長夏侯雋·軍法處長譚道南·參議楊朝黻葛豪等文（十二）午赴岳又令海軍加派海通等兩艦增防城陵磯 
　　漢口電湘訊·魯滌平又提議元（十三）起繼續停戰一星期 
　　漢口電何佩鎔運動長鄂某方因何有報效有允意何擬秘密赴京進行事成即以程漢卿繼任官礦督辦 
　　漢口電豫張電鄂懸賞恊緝各匪首宗萬林張老六五千元安玉岳老昏王劉排長陳四麥張西魁范明新韋鳳岐每名三千元（十三日下午二鐘） 
　　香港電大本營庚（八日）會議要人多列席議决（一）孫通電討曹（二）孫以個人名義電張段盧請一致討曹（三）通告外團否認曹爲總統由楊蒼白起草即日發表 
　　香港電李濟琛庚（八日）由肇慶電告接梧電話第一師是日完全佔領潯州城沈陸餘孽分向上游逃遁現追撃 
　　香港電粤政局已和緩廖仲愷打消辭意鄒魯辭呈孫亦璧回批云俟東江解决再商 
　　香港電伍朝樞積極交涉撥回西南關餘聲稱如拒絕將粤商埠開爲自由商埠聞領團恐關税受影響已電使團轉電本國請示 
　　香港電陳炯明因右翼失利急電洪兆麟部開赴老隆援應孫擬調朱培德部赴兩陽撃呂春榮寳璧艦佳（九日）駛赴高州助戰（以上十日下午六鐘） 
　　香港電孫下帥令（一）曹錕僭竊總統背叛民國豈能容庇特宣佈罪狀申命討伐（二）曹輸金國會議員以賄成選妄干大位議員職責在代表國民監督政府乃貪財受賂危害國家着護法各省將附逆議員查明通緝 
　　香港電航空局失火全燬燒去廢飛機一架 
　　香港電黄紹雄部陽（七日）早會合叛粤艦進佔江口陸雲高部潰退鵬化又訊李宗仁由貴縣下逼魚（六日）佔桂平陸榮廷知潯州不能守乃飭陸雲高部退賓陽聯軍現集中潯州 
　　香港電劉玉山昨由東江返省謁劉震寰東江戰事沉寂（以上十二日下午七鐘） 
　　香港電林虎部黄業興等庚（八日）由老隆義合南湖大舉反攻黄部復佔河源許軍張國楨部敗退泰尾觀音閣一帶死傷數百人粤軍奪槍數百砲五·俘二百餘人 
　　香港電孫擬以何振或李朗如繼任兵站總監 
　　香港電山陜會館產業已實行投變充軍餉聞撥欵三成與路孝忱招山陜軍十營 
　　香港電佳（九日）晚孫宴中外要人對賄選北伐粤財政等問題均有談論 
　　香港電許楊因東江軍事急不日回防 
　　香港電梅光培文（十一）日接造幣廠總辦任 
　　香港電粤路被滇軍霸車輛運貨致車利大减工人欠薪至數月工人有罷工對待説（以上十三日下午六鐘） 
　　福州電周蔭人回延係撥隊防漳或説孫俟周再來省後赴泉 
　　福州電省憲起草員會定元（十三）日閉幕（十二日下午六鐘） 
　　福州電通濟艦復往金門楊樹莊不日再往厦（十二日下午六鐘） 
　　福州電省議會尤（十一）日議决催省長召集和平大會厦集美鄉請願劃爲學村已得閩粤各軍首領同意文（十二）日省議會議决爲咨省長並通電各省（十二日下午六鐘） 
特約路透電 
[南方之討伐宣言]  
　　九日廣州電（遲到）孫中山稱現因曹錕就總統任不日將組織北伐軍且信浙江等省必加贊助廣州政治領袖伍朝樞等發表宣言書申討曹錕請孫中山段祺瑞等協力推倒北京政府廣州國慶紀念由國民黨主持各團體均有慶祝舉動伍朝樞將接見領事團 
[北方之政局]  
　　十三日北京電夜半命令任高凌霨爲代理總理兼代理内務總長另有命令命各官員竭忠盡職維持治安秩序剿治匪徒俾外僑可保安寗今日將有命令免田中玉職並大赦政治犯豫料將有多人除外 
[德國失業亂事]  
　　十二日杜塞爾道夫電魯爾經濟大局頗嚴重豫料各項實業均將停工法人消息蘇林根有賦閒工人一萬名刦掠商店警察開槍撃幣暴動者五名又傷十七名賦閒者五千名圍杜塞爾道夫市政廳法司令應市長之請派兵占據該廳並保護市政局衆皆熱切歡迎法兵高呼「爲吾人覔食」 
　　十二日杜塞爾道夫電德國蘇林干地方發生失業者擾亂風潮聞已死十一人傷三十五人亂勢現猶未息今日賀斯特有失業者二千人圍繞市議會德警使用軍器死一人傷十人聞柯洛業漢本愛森等處亦有暴動 
[德税用金標準]  
　　十二日柏林電德總統總理及財政部長署名發出命名一道諭令各項税欵此後槪須照金標準繳納不得根據於紙馬克之估價蓋以付欵時紙馬克價値更落也閔無論國會通過臨時戒備法與否政府將不久續發命令目的在整頓國家財政 
　　十一日柏林電史特萊斯曼博士於國會開會後往見總統總統言如急備法議案不全由國會通過可解散國會 
[英帝國會議中之聯盟會]  
　　十二日倫敦電各殖民地代表在帝國會議關於國際聯盟會之言論今晚發表據此足見各殖民皆贊助聯盟會之目的並欽佩薛西爾爵士之擘畫薛西爾述聯盟會之事業謂其成就甚多極有益國際合作成功甚大而用費甚輕其辦理意希交涉力謀解决不廢厥職其所擬之解决辦法甚有價値而亦穏健但意希旣欲以他法解决其爭端則聯盟行政會之責任惟有助成其解决耳意國雖不認聯盟會之資格然方無害於聯盟會之權力較小諸國皆贊助聯盟會此爲大可抵銷意國抗命之一事英帝國外交政策在維持和平國際聯盟會實爲達此目的之工具其效力逈非他物所可比擬吾人應儘力以鞏固此聯盟會而使之爲吾人政策之礎石云卜魯斯稱澳洲爲聯盟會之熱心後援人以爲聯盟會尙在幼稚時代未能保障世界之和平惟聯盟若有生長之機會則維持世界和平之胚胎實具於此云南斐斯未資將軍謂政府官保全其清白之手腕抶助聯盟會而於弱國與强國漸突時爲弱國聲援聯盟觀念乃世界唯一希望歐洲紛擾破裂迄今未已苟有方法焉可維繫諸國而抵禦强暴者則吾人宜儘力發展之云 
　　十一日倫敦電午後帝國會議時各殖民地代表對於薛西爾爵士國際聯盟會事業之言論發揮意餐各代表之演詞明日或可公布路透社探悉各代表皆承認國際聯合會存在之必要以爲苟無此排難解紛之有效力機關則歐洲將難免第二次之戰爭而殖民地勢必亦被牽入漩渦 
[英報反對食物税]  
　　十一日倫敦電每日郵報社論力斥爲優待殖民地起見收食物税之主義謂政府現正籌議食物税問題聞擬於本月底發表驚人消息吾人敢爲閣員警告者主要食物而竟收税則行非常舉動之政府或政黨必立被拆毁云 
[倫敦市議會]  
　　十二日倫敦電今日倫敦城議會以倫敦城自由權贈與英相包爾温·加拿大相金氏·澳相卜魯斯氏·城議會滿集一時重要人物包爾温等皆有演説卜魯斯稱殖民地今日所享之利益大都來自昔年倫敦力求自由之奮鬭殖民地之得以存在實倫敦之力故倫敦今未可卸脱其對於殖民地之責任帝國之地位全由英人商才而來尤得力於倫敦人士故維持帝國乃倫敦之責方無愧辛勤忍耐造成帝國之前人努力匡助以袪除英國工商業之困難吾不能不屬望於倫敦人士云禮畢開午餐會席間互相酬酢包温爾言及失業事謂宜以極大之速度與勇氣推行帝國之發展計畫英國及其民衆之前途實繫於此卜魯斯謂經濟會議較帝國會議尤爲重要蓋英國在商務上之優卓地位苟未能繼續保持則英國將不能如昔日之維持世界和平惟從前帝國亦有同樣困難旣能解决於昔時定能收拾於今日故英人可勿自餒解决之道不在補救方法之施用但在人民之志氣帝國能爲英國製造家之市塲而使英國立於商務上舉世無敵之地位帝國今在患難中如戰時然尙望倫敦有責任人士有以符合力戰救國諸少年之旨趣而犧牲各種利益爲救國救文化者謀適當之報酬云 
[州長與三Ｋ黨之激戰]  
　　十一日美國哇克拉化瑪城電本州立法行政員之最後决鬭於今日開始立法會開非常會議預備彈劾州長華爾登氏華爾登氏宣讀開會詞謂三Ｋ黨之「太上政府」圖破壞本州之基礎目下之爭鬭乃有形政府與無形政府間之爭鬭近今無數暴舉皆三Ｋ黨所爲並提出種種証據請立法會調查 
[英國報紙賣買]  
　　十三日倫敦電每日郵報公司以英金六百萬鎊購買郝爾登公司所有之日報及雜誌四十種倫敦發刋之　旗報每日圖畫報星期報知報均在内此外尙有孟却斯德發刋之日報及週報數種除晚旗報由比佛白羅克男爵管理外餘均將由公司主管 
[俄國匪徒刦車案]  
　　十二日莫斯科電華沙莫斯科快車在距俄邊百哩内爲匪攔刦英意波蘭外交員亦均被刦惟外交文件袋無恙匪先拆鬆路軌繼由携來福槍及手槍者八人登車旅客時皆熟睡爲槍聲驚醒乃爲匪驅令排列成行搜刦數千元而去 
 
 

Page 5

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
 

Page 6

 
 
第一萬八千一百八十八號;中華民國十二年 西曆一千九百二十三年十月十四號
星期日 * *特約路透電二 
[各國近事]  
　　十二日威靈頓電紐絲倫政府已助日本地震賑捐英金二萬五千鎊 
　　十三日華盛頓電日本於地震時毁印刷機頗夥柯立芝總統及内閣現議以印紙幣機多架借與日本 
　　十三日亞姆斯特丹電政府提出增加啤酒税及茶葉啤酒入口税議案每百基洛拉姆之税將由二十五盾增至百盾 
　　十三日海牙電著名製造家多人組織俄荷貿易公司擬以大規模經營對俄出入口貿易 
　　十二日樸特倫電美國勞工聯合會今日一致復舉戈泊士氏爲會長 
　　十二日巴黎電賠償委員會將於下星期初考慮匈國借欵事 
　　十二日倫敦電帝國植棉會社幹事部於十月十日在倫敦開會宣布紡廠五百零八家允由經紀人手付按照棉業條例所購之棉捐每五百磅付捐六便士尙有一百九十七家未答覆僅有八家願直接付與會社 
公電 
　　范石生通電萬急廣州係孫大元帥鈞鑒上海參衆兩院·奉天張總司令·浙江盧督辦·四川熊總司令·劉總司令·湖南譚總司令·厦門臧總司令·駐滬海軍林領袖·上海何護軍使·天津段芝泉先生·上海分送黎宋卿唐少川章太炎岑西林梁燕蓀梁任公陳二庵諸先生各省軍民長官各社團各報館均鑒曹銀以一販夫幸總師干妄邀非分摧殘民治包藏禍心貪賄議員冒名包辦指証確鑿罪不容誅以此神奸謬　大選萬民側目天下騷然禍起蕭牆兵戈奚息凡有血氣義憤同伸石生不敏當率滇南子弟敬從海内羣彥之後聲罪致討殲厥渠魁公理猶存難安緘默臨電迫切伏惟公鑒駐粤滇軍第二軍軍長范石生師徵印 
　　南洋北加倫干（ｐｅｋａｌｏｎｇａｎ）電申報轉各民國一氣反對曹竊總統平民日報社（ｐｉｎｂｉｎｓｕｐａｏｓｅ） 
　　杜倫社（ｔｏｒｏｎｔｏｏｎｔ）來電申報轉全國人民公鑒僑等否認曹錕之總統請一致聲討加拿大東部二十三埠華僑代表極憤然林逸川等叩 
　　鑒縣來電申報館鑒豐縣敎育局長劉爾孟呑蝕敎欵敎員於元日午到局質問致觸伊怒率領無頼數十人將敎員等大加毆楚劉樹中身受重傷除電請敎廳派人查辦外特此通電敎員高本體等百二十人元叩 
　　北京通電各省衙門均鑒本日令特任高凌　兼代國務總理此令國家設官分職所以宏濟艱難大法乃可小廉上行而後下效本大總統德薄能鮮謬膺國民付託之重當茲危局未敢告勞茲於十月十日宣告就職臨　履薄竸惕殊深所頼内外羣工相助爲理澄清治本策進茂材宜務敦樸以正人心勵廉節而端風化傳曰爲政在人苟懐勵精圖治之心自有草偃風行之效如果玩法自私貪婪舞弊則國法昭著在所必懲亦不能曲爲寛貸也凡我僚吏其各勉旃此令國家治安在於維持秩序必使四民安居樂業而後政象乃有進步可言邇來政治不綱民生彫療宵小鴟張盜賊紛起通都大邑焚掠刦殺之事時有所聞法紀凌夷何以立國况中外通梯航四集列邦人士之僑居遊歴者所在多有不能謀保衛之方何以盡睦鄰之誼應責成各省軍民長官於轄境内所有盜匪嚴行剿辦限期肅清以除奸宄而安良善對於各國僑民尤宜加意保護勿使有意外之虞務期閭閻安堵七　不驚寇盜無遺跡之留賓客有如歸之樂保境安民地方軍民長官負有專責其各盡爾職勿得徒託空談如仍玩忽因循本大總統惟有執法以繩勿謂言之不預也凛之愼之此令京文印 
國外要聞 
[瑞士通信（一）] [  隠公]  
　　國際聯合會第四届大會開幕記 
　　國際聯合會大會係根據一九二十年所定規程每年九月開會一次（自九月之第一星期日起）本年循例舉行九月三日上午十一時在日内瓦新民堂舉行第四届大會到會者共四十五國我國唐在復陳籙朱兆莘三代表相偕出席首由行政院主席日本代表石井爲臨時主席致開會詞略謂數日來在日内瓦開會者有第二十六届行政院及審核股經濟股財政股交通股轉運等股等會　述聯合會一年來之成續入會者日漸增多現共計有五十二國解决各項問題尙稱得手惟目前之近東問題及賠償問題尙未能切實解决經濟上頗受影響殊爲憾事惟近東問題經蘿山（即洛桑）會議之後其未能解决之各問題亦經提交本會至未入會之國如美德俄等國名義上雖未加入而關於專門及人道間題等亦曾參與如禁烟衛生交通勞働等事美德等國亦均加入則實際上彼等國家與本會未嘗無直接關係且愛爾蘭等國近正在請求入會各國均甚重視正在研究中至本會處理務之最著成效者莫如救濟奥國之財政目下該國財政非特無恐慌之象且一二年後不難恢復原狀此事爲本會所差堪滿意者至於永久法庭所判决者如土尼斯與馬洛克國籍問題基愛爾運河問題亦經先後解决行政方面所受理者如脱頼斯西部居民問題·少數人種問題·及經濟問題·均經專門機關加以討論他如沙爾唐捷葛托治問題裁减軍　問題均經本會受理此爲一年來本會處理事務之經過情形繼乃根據本會内部辦事細則第五條組織一校閲文照委員會推古巴·澳洲·薩爾代道·波蘭·愛蘇尼亞·南斯拉夫·委納瑞拉·等國代表及我國陳籙代表爲委員定午後開會嗣有澳洲代表高克君（ｃｏｏｋ）登台演説略述日本横濱昨日地震災害情形本會理應去電慰唁智利代表與波斯代表均發言贊成一時會塲鼓掌均表同意至此時已一時許遂攝影而散 
　　下午四時繼續開會選舉大會會長古巴代表ｔｏｒｒｉｅｎｔｅ以二十四票當選瑞士前任總統ｍｏｔｔｅ得十九票丹麥ｚａｈｌｅ得一票又白票一古巴代表即時就席致謝並聲明爲本會盡力服務以期收效於萬一嗣由古巴代表d,Aguero阿加洛宣言謂除巴拿瑪文照未到外其餘四十五國代表之文照均審查合式旋又組織提案股并通過議事日程此次提案連臨時增加共計三十件分派各股第一股爲法律憲法問題（凡第九件修改約法第十條問題第二十一件大會通過預算案手續問題第二十七件修改約法第十六條問題等均屬之）第二股爲專門組織問題（凡第十二件經濟財政股報告·第十三件交通轉運委員會報告第十四件衛生組織報告第十七件希臘難民問題等均屬之）第三股爲裁減軍備問題（凡第七件裁減軍備臨時混合委員會報告屬之）第四股爲預算案及財政問題（凡第十三件行政院及勞工局增加費用問題之報告第十件養老儲蓄金草案·第十九件分攤會費問題·第二十四件關於一九二四年預算問題·審核上届帳目·及關於本會財政狀况報告第十九件關於瑞士政府贈給地基等報告等均屬之）第五股爲社會人道問題（凡第十五件鴉片委員會報告·販運鴉片及其他有害藥品問題·第十六件販運婦孺問題及諮詢委員會報告·第十七件難民問題及高等委員會報告·第十八件國際智育互助問題·及委員會報告·第二十八件各國中等敎育文憑得於各國間轉學升學一律有效又設立國際大學及在會各國設立特班高等敎育其文憑在各國一律通用第三十欵保護近來婦孺委員會報告等均屬之）第六股爲政治問題（凡第八件販奴問題及行政院之報告第二十二件愛蘇尼亞保護人種問題第二十三件頼特維特政府之請求案第二十五件愛爾蘭及愛雕比請求入會問題·以及其他各國在會期内請求入會問題均屬之）此外尙有第一件之選舉校閲文照委員會第二件之選舉會長第三件之議事日程之討論及其通過第四件之組織分股及推舉股長第五件之選舉六股副會長第六件之行政院及秘書廳一年内之辦事報告第二十六件之選舉非常任行政院會員六名等件均係法定手續無須討論故未列入股内 
國内要聞 
[北京通信] [  隨波]  
　　來日大難之曹政府 
　　曹錕入京之日某外報曾作一諷剌畫譏之畫上繪曹像戎服佩刀雙手攫一太師椅翹髯乾笑若甚得意題之曰軍家之戰利品畫意深刻非外人不敢道令人感喟無窮雖然馬上得之不能以馬上治之來日大難將紛集於曹之一身曹入京之日警蹕森嚴爲歴任所未有其最後之結果恐亦爲歴任所未有也曹王保定時某名流自南來曾特赴保定叩問曹之大政方針曹曰作總統是受犧牲之事我並無必做之意然國會果不我遐棄者我亦樂受犧牲至於將來之建設一切付諸責任内閣我無成見某名流後告人輒爲之搖首大有望之不似人君之感以此度之則曹政府將來之致治如何可思過半矣吾人今就各方情形言之曹政府之困難實有不易决者試略舉一二事實如次 
　　一外交之棘手也三月來之攝政内閣退步不堪者莫如外交國際上會務之組織兩次落選禁烟會上某代表曾詢朱兆莘曰中國内治太形紊亂朱曰此爲過渡時代應有之現象某曰然則中國長在過渡時代中乎當面搶白眞令人難堪故中國内治之不修明處處足招外人之侮臨案二次通牒今猶未覆是乃列强注視之點而以窺曹政府外交者但曹對山東一督一長决不能坦然免職蓋免田將牽涉軍事問題熊炳琦則爲大選有功者此在曹政府爲最費唇舌之事而使團則認爲一黜陟小問題况臨案之發現在直魯豫巡閲使範圍之内曹實負最高分上之責任今曹爲總統使團將更有所措詞矣覲賀新任此爲駐使循例應有之事近日使團爲此且各有所挾輕視之處可見一斑又何况其他日前某外交官向直系報告謂各國對曹作好評者已有二國換言之對曹不作惡評者亦僅此二國而已 
　　二財政之困難也民窮財盡今欲言開源自爲欺人之談生財之道惟有借債借外債乎則在外債未有整理辦法之前特别關税會議已不能開明年之關餘如何不得而知鹽餘一項據財部預計内外債如無辦法明年亦將告絕誠不知曹政府果將何物以向外間抵押近有將烟酒税設稽核所借一筆大債之議接洽者則爲英國　彼投資一千一百萬美金之美國已握有烟酒税優先權果能讓步乎以言内債則各項公債市價日跌確有擔保之特别流通劵且跌至二折至今漫不過問内債基金打破以後旣無挽救之法而張弧又從中搗亂之將九六債請攝閣指令整理致整理案中多加一層糾紛國人苟有良知恐此後未必肯再投資於北京也舍軍餉不論北京各機關度日之費每月需五百萬元（原需三百萬各機關用人增多已過舊預算一半）近幾軍警餉約一百四十萬元則爲其中之大宗爲絕不可少者京中惟一之牧入不過鹽餘鹽餘最旺之月不過三百萬元一勺之水又爭之者多何能濟事欲救此病必須根本籌畫若今日甲言存辦法即用甲爲財長明日乙言有辦法即用乙爲財長至多打一二針嗎啡供私人之趁火打刦而已 
　　三用人之糾紛也大典功臣據直系自算有閣員資格者有四十餘人有疆吏資格者有二十餘人其他小位置可以類推粥少僧多何以支配厚彼薄此則徒招失望者之怨恨無限風波均可由此而起並非小問題也京中各機關無不人浮於事裁汰之不遑决非可以再加言及疆吏又誰可以調遣即以馮王二人而言馮玉祥甚思經營西北得一鞏固之地盤而權利上與王懷慶衝突竟無術以解决之且津系之壟斷政權久爲直系内部所不滿若曹猶自偏愛更難免不平之鳴此稍明直系内暮者早知其已厝火積薪也 
　　四環境之惡劣也奉軍秋操至傾三省之精鋭綏中一帶項莊舞劍此果何意奉雖宣言不窺關内其實彼抱有遠交近攻之策至必要時機必來收漁翁之利今則陳師鞠旅故爲示威以牽制關内一部份實力孫陳和議現段祺瑞已派吳光新調解如果成功則湖南福建必另有一番變化長江之搖撼事在意中援川軍袁趙等部前有電請停戰之舉將來局勢變化川事又不言可喻據段合肥語人彼不但與孫張携手秦晋魯皖彼亦有代表來往凡此種種固隠憂四伏也 
　　以曹三之爲人才幹爲吾人所知勢迫利誘又無足以言威德然則將來之境遇必有一日令其雖悔莫追也（十月十一日） 
[北京通信] [  寥一]  
　　曹錕就職之一幕 
　　花錢受氣之曹錕業於昨日到京就職其種種舉動已足令見者側目而内幕中之雜亂章尤令人齒冷至今府中組織尙無頭緖内閣題亦尙談不到後此笑話恐將百出而不已也 
　　曹氏此次來京警蹕之森嚴殆無倫比自保定至北京沿鐵路所經之地每逾二丈即有軍隊分布嚴行守衞聞共派出四萬餘人昨日侵晨北京即全部戒嚴車站内外軍警密布便衣偵探之來往偵查者殆無其數六時許前門一帶即斷絕交通東城自御河橋以西西城自順治門外橋頭以北均不許行人來往每間數步即有軍隊四人武裝森立二人向外二人面向内以備意外前門自車站外經中華門至天安門轉至總統府門前均用黄土鋪道曹氏於保定未動身之先即先開探路之兵車一列兵車開行後曹氏之花車繼之其鋪墊窗帘均用黄緞爲之後繼以衛隊侍從之兵車一列警備之嚴威儀之盛爲歷年所未有而北京京漢西站自前日晚間即停賣客票致一班因事出京者無車可乘至昨日下午始恢復交通論者謂皇帝時代出入之警備尙無此森嚴也 
　　曹於七時許到京歡迎人員除各部總次長及上級軍官外即簡任職亦不許闌入故到站之歡迎人員連各機關之首領及議員並各督軍駐京之代表通共僅二百餘人曹於下車略事周旋即乘汽車赴總統府而所備之禮車跟隨在後曹入府後稍事休息九時許至懷仁堂行就職典禮慶賀就職之各員羣集於此贊禮者方呼鞠躬尙未及呼一二三等字而各人已凌亂鞠躬參差起落一般隨曹來京之侍從武人亦往來奔走於懷仁堂之地毯上毫無秩序可言幸當時無外賓參預典禮否則見此情形將笑不可仰矣 
　　昨日爲國會公布憲法之日故預定禮單曹氏當於行就職禮後即赴國會參預公布憲法典禮並在總統選舉會親臨宣誓乃曹於就職後已倦不可支不及再勞神前往故於就職典禮敷衍了事後即邀親信之某某總長及吳景濓入内辦理要事吳以公布憲法之時間已届身爲主席不能久待乃先往衆院自十一時五分宣布憲法至五十五分公布已畢曹猶未至乃以電話促之至十二時十五分始偕廕昌及衛隊前往身服陸軍上將之禮服所有勳章勳位等一律佩帶五光十色眩人眼目識者以總統而如此服裝詫爲異事十二時三十分行宣誓禮至四十五分禮畢乃怱怱回府而此時西長安街及順治門内一帶來往行人爲軍警所制止不能通行者待此許久時間羣嘖有煩言矣 
公府及三海一帶黄陂時代警衛極爲簡略曹此次來京警備異常之嚴所隨之衛隊數營均散處於三海之間而公府週圍及其門前軍警林立北京汽車之來往者自直奉戰後久不見軍士佩帶手槍隨車保衛之形式近數日已續續發見至昨日一日似此者尤多而三五軍士結隊遊行於街市間者凡熱鬧之處皆有之故一般人心困此頗爲警惕慶賀國慶之典綴向例東西單牌樓四牌樓前門大街菜市口等均有彩裝牌樓點染昇平者此次皆無僅天安門及公府並西珠市口等處有之而道旁臨時挿立之小紅燈除各處大街尙照常設立外略偏僻之街巷則一律無此且所植燈桿亦大率徒備形式點燃之時間甚短據知其内幕者謂此次籌備之費一文莫名迫至事急前在公府庶務司之人員以無從措辦商之於高凌　高急商之於賀德霖由財部撥出十六萬又商之於吳毓麟將交部發月薪之欵項挪出二十萬以應急需始勉强支持將此一塲敷衍過去而因財力艱窘太甚布置一切頗不壯觀而京中半官式之報紙爲曹氏散布空氣者尙謂曹就職後將各發欠薪一月軍警兩個月觀於上述艱窘情形亦未免太樂觀矣 
　　公府各項職員自昨日起至今尙未組織隨來之一般人處在府中無事可管隨處亂走亦無可約束秘書長庶務司長等重要職務人人皆欲得之爭之者無慮數十人秘書長一職前傳王毓芝兼領者今則張志潭夏壽田均欲得之而又有正式組閣後任用高凌　之説故至今未能確定庶務司長原有周夢賢李彥青兩説至今亦尙未定故一班有事與公府接洽者找不出一主管之人頗感困難而公府内部如何組織曹氏隨來之人及曹氏本人均皆不懂以袁乃寬及隨曹來京之陸錦皆曾在公府任職者事事必詢之二人而又人多嘴雜意見不定袁陸二人亦甚苦之昨日院秘長張廷鍔將總統印信送府遍覓可以交付印鑰之人而不可得問之王毓芝王毓芝不管問之他人而他人又不管不得已詢之高凌霨高覓得一人令張氏鑰付之張甚遲疑高謂儘可交付此果何人張氏至今尙在夢中據某要人言如何組織非至今晚不能定奪而此一二日中之亂無頭緒已可槪見矣 
　　高凌霨等之辭呈前日即已備就惟需赴津請張紹曾署名張廷鍔不肯往乃派遣秘書夏某於前晚持呈赴津張謂我之内閣六月十三前已辭職此時爲攝政内閣非我之内閣攝閣所行之事我不能代其負責我無再行署名之理且我與曹三爺交情不薄如辭呈旣上曹氏循例慰留將何以處之某不得已持原呈回京交諸高凌霨高將原呈略加更改關於昨晚送出繼任之内閣至今尙未確定吳景濓之呼聲雖高而其實亦尙在進行之中有人詢之現在保定處理家事之曹鋭亦謂尙未决定而此間某要人則謂現在所急先將公府組織弄定第二始能談及内閣至直魯豫及疆吏問題現在尙談不到也 
　　公使團之慶賀問題此次竟不參預某晚報謂公使團之聚議因日本未遞國書旣不便參加亦不便剔除故有緩至十五之議而次日順天時報即否認説昨日國慶公使團僅以名片致賀曹氏就職外賓乃無參預者微聞其中有别項問題醞釀在内實情若何此時尙未能發表也（十月十一日午） 
[北京通信] [  九峯]  
　　未來吳閣之索隠 
　　吳景濓挾手辦大選之餘威以未來總理自命而思獨攬政權吾人就過去之歷史而研究其將來之進行覺此中有一大暗幕茲略述一二以促國人之注意 
　　當六月十三日後輿論騷然議員南下不但上海方面空氣振盪即北京大多數之心理亦爲之轉移吳子玉頓足馮煥章内悔斯時吳之心房一動欲南下一探者屢矣惜反直派首領太多意見不能一致國會方而又以六八問題爭持甚烈麻木不仁者兩月有餘吳遂結聯津派利用金錢萬能以造成現局 
　　在輿論側重反直派之時保派之大事將去焦急萬狀乃由王克敏之牽綫聯歡於外交系之顏顧冀和緩外交空氣兼闢未來利源顏顧明知被人利用徘徊審顧而卒入此圈套者蓋熟察國際地位經此惡劣空氣後非有利於外人之大計畫予人以可信則恢復綦難抱一種舍我其誰之思想而警人計畫之整理財政會遂於此時出現整理會之唯一計畫當然係化散爲整集短期爲長期合零星之擔保或無擔保爲容易管理之總擔保此事首先贊成者爲英（銀行團英代表愛迪氏二日在中英公司晚宴演説顏會長及外財兩長俱負政望整理財政成績必佳銀行團樂於投資以發展富源）希望速成者爲日前者爲投資額過鉅後者爲無擔保太多初非厚愛於我國也整理會甫經成立英之銀行及資本家即有三十一家集合派代表駐京美國不肯後人亦有鉅資集合以候時機但無論何國均有絕對的條件「所謂澄清政治樹立信用」是也今姑舍澄清政治爲後一步而樹立信用亦非最短期間所能畢事於是舍我其誰之顏會長不得不暫舍總揆一席以讓於熱手可炙之吳議長 
　　吳景濓雖先事結合津派大吹法螺以見信於曹然吳馮齊三角聯歡之是否贊同廿日内之有無變卦尚在不可知之數假令諸事順利而致命傷之財政關頭彼豈有不知之理所以敢直認不諱者蓋有故也赴保送證書之泰山花車隨從者六七人所以能大吹法螺見信於曹者則有同成鐵路督辦陳策在焉英國三十一家資本家之代表與陳策曾發生關係彼時倫敦來電謂不能流爲政用且議長公函證明亦不合式因而暫時不談非回絕也不能流爲政用六字已成爲今日借債之套語官僚舞弄手段最好三轉四灣自然到手况查此次交通部送交財政整理會之表對於同成鐵路僅列比法兩國鐵路公司墊欵（法郎５７９８５１８９５英金７７０２１７６６）更將同成路列爲測量已竣綫一六○○○○此種表式諒英人早已抄達倫敦繼無不可商量之餘地津派之所以捧吳者在與其等河清難俟之顏毌寗就食到口頭之吳而吳之自恃無恐者亦在此六百萬磅墊欵之 
 
 

Page 7

 
 
第一萬八千一百八十八號;中華民國十二年 西曆一千九百二十三年十月十四號
星期日 * *合同能於最短時間通過於　會耳至於臨時急就之需如贖出憲法紀念章直軍協餉大典經費等等則部將賀德霖固不乏通融短期小借欵之能力也（十月十一日） 
[曹錕入京情形之别報]  
　　北京東方時報記十日曹錕入京就職情形如下今日（十日）北京人民舉行慶祝國慶紀念同時並慶祝憲法之公佈及曹錕之就職昨日起商民居户即從事懸旗結彩紮花牌樓等亦均蓋就牌坊上所裝電燈昨晚即已照耀通衢城内外各處並遍懸紅燈曹錕所親率之第十六滬成旅軍士於昨日先抵北京其餘軍隊則隨車於今日始到此項抵京軍隊現共有六營人數北京今日街上並有他項軍隊及警察保安隊等嚴防衛凡曹錕路過之街衢均有武裝軍人密佈如林昨日深夜京中人民對曹錕何時到京尙不能知然今日天甫明曹之專車由保抵京矣車站内保衛暫曹之軍隊係在馮玉祥軍隊中所挑選者此項衛隊並由馮氏指揮七時三刻軍號之聲大作蓋令軍警注意防衛也須臾曹即由火車内走出其身段則較常人稍高曹身服軍衣胸前滿佩勳章當樂隊奏國歌時立正示敬樂畢閣員及軍警長官如高凌霨顧維鈞馮玉祥等均趨前表示歡迎曹與歡迎人員略作談話後即登入五十碼外守候之汽車時排立之軍警均舉槍致敬曹所坐汽車之後並有一大禮車此車用黑馬六匹駕此蓋袁世凱時所用者也惟此馬車内並無人乘坐曹之汽車離站後即入前門進正陽門而直達總統府此外所有護衛之馬隊等則分成二排擁護而行正陽門之開放實爲不多見之舉苟非國家有特别大事則此門决不開放也曹在衍慶樓休息半時後即赴懐仁堂舉行正式就任典禮全體閣員各部員司及軍警長官等均着大禮服到齊觀禮曹就職後即致詞演説演説畢觀禮之人均趨前覲賀嗣曹偕閣員前往國會參與佈憲法之典禮十一時由吳景濓主席舉行此禮憲法共計十三章一百四十一條書於絹上向吳逐條朗讀讀畢樂隊奏國歌全體議員向國旗行鞠躬禮後場内之人即按照預定秩序離席散會正午時國會復由吳景濓召集開會當曹錕登壇宣誓遵守中國憲法時全塲之人均起立嗣曹率領全塲之人向國旗行三鞠躬禮禮畢時曾由吳景濓演説通過憲法之情形及中國前途希望之光明此時曹錕則已退入休息室休息十一時半吳景濓請全體議員照相曹亦出而加入攝影其所坐位置係在吳之右邊至閣員等所坐位置則與曹坐位相近攝影畢曹遂回公府時道上護衛軍警仍亦十分嚴密午後曹在公府休息並接受清室及其他親貴要人之覲賀聞外交部已照會外交團通知曹錕就職並定下星期三接見各外國公使 
　　附曹錕在懷仁堂演説詞錕軍人也於政治初無經騐今依全國人民付託之重出而謀一國之福利深思熟計不勝兢惕所私幸者國家之成立以法治爲根基總統之職務以守法爲要義歷任總統皆係一時之彥以國家根本大法未立無所依據未竟其施錕就任之時適在大法告成之際此後庶政舉措一一皆有遵循私心竊幸遭際遠過於前人也治國之道以人才爲第一義而人才之儲蓄必待敎育始成年來財政竭蹶黌舍幾空近之則誤我青年遠之則危及國本應如何維持現狀加以振興此應首先注意者也百政待財而理理財之道不外開源節流説者恒謂振興實業所以培養富源而於制定軍額裁汰冗費諸舉託之空言而不見之實際此國之所以日貧也爲今之計當以節流爲先務以待開源果使餉不虚糜欵歸實際無用化爲有用則無財斯可有財或即生衆食寡之道也年來國这之未克統一皆由人才不統一所致以軫域之見新舊之分幾使全國之人無不消磨於擾攘紛紜之内而國家蒙其大害　不敏心實痛之竊謂國家者乃舉國之公器治理之法必於舉國心理求之見仁見智雖有不同而爲國之心則一故凡爲國家策久長者皆當延而進之不敢有所軒輊但期以人才之統一求全國之統一海内君子其許我乎人民生計首頼治安牧令爲親民之官軍隊有衛民之責此不容置身事外者也友邦善意皆以自强期吾國若並各國僑民旅居財產皆不能盡其保護之責則何以答友邦之善意凡我同官胥有責焉國於天地必有與立凡欲人之助我者必先視我之自助年來列邦於我盡其抶持之力而我國於條約之履行外債之整頓應如何竭其力之所致而益敦友邦之睦誼此吾人所應憬悟者也當此國是未寗民生正困財政竭蹶軍事未戢之時瞻顧前途誠不敢謂有必達之能力然不畏艱難出於素性所爲答我父老昆季者惟此至誠而已逐年以來政治潮流日新月異警之　者不　泥古自　於方書不敢騖新以國爲試騐語云爲政不在多言顧力行何如耳謹以服膺施諸有政 
[平市官錢局又訂一批押欵]  
　　北京平市官錢局自魏李以降皆以舞弊營私爲惟一本能上次張弧所派監督李祖年乃中華匯業銀行經理李光啓之弟以來歴而論與張淵源有自而李祖年在財部不過一主事此次遽膺重命維繋市面初頗躍躍欲試旣以到局察看情形知局中已空虚殆盡乃又上辭呈請另簡員財政部乃與黄自希約如黄能籌出數十萬欵即以黄爲監督及時已過黄籌欵不成所議遂作罷而李祖年又自行銷假又與乃兄李祖基定謀由山西中國銀行借一筆欵計五萬二千元與平市官錢局李祖基者現北京中國銀行副經理曾任山西中國銀行行長者也此次與平市官錢局借欵債務人與債權人雙方代表爲弟兄而抵押品及負償欵責任者爲公家則抵押品自不妨加重其間契約之訂立有弊無弊自不待言聞此合同在李祖年請假期間由李派其秘書樊達援一手辦理局中監督以下之重要局員皆不得過問其合同之大略茲從某方面探得槪略如次（一）欵額五萬二千元十足交欵（二）期限三個月（三）利息按月一分五釐（四）償欵由十二年十二月及十三年一月鹽餘項下每月交還三萬元（五）抵押以銅元票四萬串爲抵押如逾期不能清償得由山西中國銀行自行變價不必通知債務人上述合同内容表面觀之欵額十足交付月僅一分五厘似尙公平而細按之則苛刻已極如償還一條每月鹽餘撥還三萬元是兩個月須撥還六萬以五萬二千元之借欵旣有月息一分五釐而三月之後即須償還六萬元是明訂利息之外又有暗訂之利息也且借欵旣有鹽餘擔保又以銅元票爲抵押是雙重抵押品也合同訂定不逾期不能清償即可自行變價則三個月之後市面上又增加四十萬串之銅元票矣此外不在合同訂明者尙有運費一千九百餘元匯水五百元十天利息五百元（所謂十天利息者不知何指）口袋費約二百元旅費數百元（尙未定）以上其計損失三千餘元則該借欵雖訂明十足交欵而五萬二千元除去三千餘元所餘者僅四萬八千元之譜以四萬八千元之借欵而三月以後須償還六萬元之借欵又須另加息此眞未之前聞之高貸利也此合同聞已於十月一日簽訂平市官錢局竟於此銅元票風潮未定之時將封存銅元票押出不知有地方之責者將何以取締之也 
[萬國商事公斷處問題] [  智]  
　　我國决定暫緩加入 
　　萬國商會前在巴黎開會曾經議决設立萬國商務公斷處外部據日斯巴尼亞駐京公使探詢中國政府意見之後特咨行農商部核辦日昨已接農部咨復擬暫緩加入茲綠其往來咨文如下（一）外交部咨農部文云查前准駐日斯巴尼亞公使來照探詢中國政府對於萬國商會在巴黎開會議决設立萬國商務公斷處議决案有何意見一事於本年三月十四日准貴部咨稱該案内容如何均未深悉應請轉行詢明詳細情形見復等因當經本部致函駐日斯巴尼亞劉公使調查去後茲准復稱已請駐法使館就近調查准函復萬國商會自一九二零年六月二十四日巴黎大會成立以來一九二一年六七兩月在倫敦開第一届會議一九二三年三月在羅馬開第二届大會每次函請我國加入均未派人至該會附設之公斷處爲入會諸國商人爭執之用公斷處章程雖早經商會議决惟本年一月十九日方治正式成立若欲加入公斷處當先加入萬國商會中國商人若欲與各國商人同趨一致自可加入若以目前中國商情與其公斷處自無大作用加入後每機關會費固有限數惟駐巴黎常川機關經費自非預備不可計刻下加入萬國商事公斷處者共有英法美義奥比丹和那日斯巴尼亞波蘭瑞士捷克盧森堡安南等十六國凡充當會員諸國自有下令飭知本國商人遵守處章之義務茲將寄來之該會章程一本組織法一本倫敦大會紀事錄一本羅馬大會决議案一本公斷處章程一本公斷處成立紀事一本另郵附上等語所有上項章程等件已另包郵寄合將法館調查情形轉達查照等因到部除俟該章程寄到另行咨送外相應咨請貴部查照核辦見復以憑轉復日使可也此咨（二）農部復外部文云爲咨行事案准咨稱前准駐京日斯巴尼亞公使來照探詢中國政府對於萬國商會在巴黎開會議决設立萬國商務公斷處議决案有何意見一事茲准駐日斯巴尼亞劉公使函稱萬國商會成立以來附設公斷處爲入會諸國商人爭執之用若欲加入公斷處當先加入萬國商會以目前中國商情與其公斷處自無大作用等因正核辦間復准函送該公斷處章程等項前來查目前中國商情誠如劉公使來函所稱與其公斷處無大作用加入後會費及常川機關經費自非預備不可且下令飭　本國商人導守處章之義務似亦不易履行此皆我國實在情形與其日後發生窒礙不如目前暫緩加入俟將來體察商情再行酌量核辦較爲愼重相應咨行貴部查照轉復可也 
[奉天通信] [  粲花]  
　　關外秋操之聲勢 
　　奉天對直旣有用武之决心故對於軍事不能不作充分之凖備在今日最顯著而爲各方所注目者即爲此次舉行秋季大操是也此項秋操當局方面謂純爲操練士卒之身手乃爲普通的軍事行政之一種並無特别深意存乎其中乃上月中旬曾因此發生謠言謂奉天將欲舉兵襲關特假秋操布置軍事藉以掩人耳目云云奉當軸恐因此發生誤會特令縮小範圍以安人心立將劃定演習區域之範圍量爲縮小並將會操之軍額大加削減人心因之稍安不意今日又將秋操之計劃遽行變更聲勢極爲盛壯茲將秋操新變更之計劃分析紀之如下㈠會習之軍官吉督孫烈臣爲總監察員楊宇廷爲總參謀長李景林張作相兩師長爲總指揮官張學良旅長爲左軍總隊長郭松齡旅長爲右軍總隊長許蘭洲顧問爲騎兵總隊長以上各軍官均已委定現正作積極之凖備㈠會操之軍額會操原定軍額本爲李景林所部第一師派二團張作相所部第二十七師派二團張學良所部派二團郭松齡所部派二團其餘各旅或二營或一營以道路之遠近防務之緊緩爲差茲經變更第一師一旅二七師一旅第二旅全部第六旅全部其餘師旅各一團吉黑兩省軍隊各二營因張學良郭松齡所部之二六兩旅素稱勁旅故令全部加入㈠演習之地點原定之演習區域爲遼瀋洮昌兩道區範圍頗廣現已改爲奉天新民北鎭錦縣綏中以迄山海關西北則由康平迄遼源演習軍額旣增加而演習範圍反縮小者因欲集中軍隊於一面也㈠軍用品之籌備（甲）命東三省兵工廠將一切戰鬥品若槍砲子彈火藥均預先裝置妥協以便運輸演習地點臨時發給並令廠中加班趕製以防缺乏（乙）命陸軍整理處全體辦公人員移駐錦州作演習之大本營並携帶幕帳鍋灶及一切鍬斧之類以便隨時補發（丙）命王大中趕作冬季棉軍衣（被服廠長）以備頒發王廠長以棉軍衣僅出全額五分之三廠中一時趕辦不及現分發城内各大軍衣莊趕作十日内即爲報竣（丁）命糧粖處長籌備餅乾及採辦糧草等項關於餅乾一項廠内積存僅足供奉天一省軍額二月之需若吉黑兩省軍隊照奉軍一律給發供給一月尙恐不足當軸令增加工人日夜趕製不足之時購辦外品至糧草一項積存實屬不多現在秋收將竣四方收買不虞不足現已派員分赴各縣預先訂購（戊）派遣飛機操演時擬派飛機六架察探雙方情形航空處主任趙延緒業於本月三日馳赴錦縣擬於錦綏之交勘定停機廠所此外復命整理處將無線電臨時之軍用電話軍用鴿等（均屬於該處中之工務處編有專隊時常演習軍用鴿現有八十餘隻前在北大營東陵間演習成續甚佳）及二六兩旅内之探照燈均派携前往以爲兩軍演習時之補助至秋操費一項已命財廳長王永江存現欵五百萬於東三省官銀號隨時可以取用亦可見此次關外秋操之演習聲色俱壯矣 
[田中玉怱怱北上]  
　　將不返任 
　　高凌霨等爲臨案問題電召田中玉進京已非一次田氏始則謂鄭士琦出省剿匪軍政無人負責繼則爲避免奔走運動之嫌不便進京四日保曹洛吳又各來電阻其北上所以一般人皆揣測田氏暫時不能離濟昨日（十日）上午十點田氏尙赴公園同本省文武官吏祝賀國慶禮畢即赴辛莊五師大營閲操二點回署同文武官吏祝曹錕就職絕未言及北上之事及至晚九鐘忽軍樂大作田氏及其眷屬均赴津浦車站大車十餘輛裝載箱籠等物熊炳琦鄭士琦及其他文武官員均赴車站恭送田氏臨上車時語熊曰余此去大約不凖再來迨至九點四十五分車開而田氏去矣突如其行一般人皆深滋疑慮有謂將軍一去不復返者有謂三五日即回者有謂熊炳琦回濟後曾向田氏聲述政府應付臨案之困難田氏始肯北上者有謂田氏向熊氏要求剿匪軍餉百萬熊只允爲辦到十萬負氣北上者有謂其入長陸軍者傅聞異詞未知孰是但山東自民國以來從無省長送督軍之先例而田熊二人向來惡感甚深今次竟赴車站相送似一去不復返之説較爲可靠 
　　熊炳琦棄職赴保三閲月方始回東全省匪盜如毛民不聊生眞可謂百政就荒衙署猶存乃熊氏七日電京謂地方安謐如常直自欺欺人矣原電如下北京攝政國務院鈞鑒炳琦於本日回濟返任地方安謐如恒請釋厪系特電馳陳熊炳琦陽印 
[贛雙十節與南城事件]  
　　自曹選出歌電到後蔡首先去電申賀至各公團對於拍發賀電一事商農敎主緩省議會二十九日開會李澤蘭主即發譚振葛第春主俟雙十日就職發蓋尙有所待也 
　　孫傳芳入閩時南城駐軍尙留一混成團上月忽又增兵二營事先未與蔡商逕派入贛東日各公團聯名電保洛閩請速撤兵日前保來覆電謂已轉飭查照孫亦來歌電謂敝處駐南城軍現在决定調入閩省以輕貴省負擔昔各公團以樊常豫軍沿途索餉招兵騷擾一再電請保洛請命覆電均以轉飭嚴申軍紀並禁招兵爲言然樊常騷擾如故招兵如故贛人因此未敢深信自京選告成謠風甚熾軍警防範甚力贛人初無遠慮惟以南城事件爲憂蔡二十七赴青雲譜觀桂昨（二十九）又至大校塲閲兵操即爲鎭定人心起見雙十大慶以値戒嚴時期並不舉行聞僅在署受慶賀並宴客而已 
[皖省國慶日之冷靜]  
　　國民救國會開臨時會 
　　本年國慶日適値曹錕就任因之慶祝上發生種種問題有主張不必慶祝者有主張慶祝爲一事反對另是一事本月八日學生總會開會議决國慶日作示威運動各學校均全體出隊遊行反對賄選并鐵路共管問題此風傅播呂調元即派員檢查郵電記者當時拍電報告被檢查員阻止謂非將曹鉅兩字删去不准拍發記者無法只得遵照辦理九日晚間呂氏又傳見敎育廳長江暐勸令各校長明日勿令學生出校及至雙十日清晨公共體育塲中一般青年果不似昔年之踴躍原定九時齊集至十時仍不過各私立學校與數小學而已至省立中等以上學校無一到塲十時許由公共體育塲出發市面上各商店亦無一家懸掛國旗者頗呈一種冷靜態度實出人意料之外致祭烈士墓今年係由民治報社籌備（緣該社皆民黨份子所組織）呂調元派安慶道尹謝學霖代爲主祭此外到者僅警務處長趙國琛懷寗縣知事吳寳棣等祭畢未及多待即趕緊入城赴省長公署參與慶祝曹錕即位之典禮國慶日各官廳均應給假一日張燈結彩今年省長公署之布置較昔年熱鬧洵官民異趣也二堂上高插國旗中懸曹錕肖像各廳道到齊排班站立軍樂齊奏呂調元率各官向上行三鞠躬禮皖垣輿論向不一致惟本届國慶日之傳單宣言則莫不痛駡賄選最爲人注目者即係將在京受賄投票各皖籍議員共二十八人開列一榜俾衆周知（計開）汪建剛何雯吳日法賀廷桂陳策張伯衍張佩紳胡璧城丁銘禮張振麟許植材桂殿華張我華李振鈞吳汝澄李靖國劉鴻慶譚啓桂王迪成張雲翼湯松年寗繼恭彭昌福呂祖翼王源翰周學煇龔慶霖青海選出方潛江蘇選出等）此亦國慶紀念中之點綴也晚間僅有務正清眞兩小學聖保羅各學校照例提燈遊行至國民救國大會於晚八時許召集臨時緊急會議討論政局僉謂吾皖如此縬默未免難堪議决拍發通電反對賄選連夜由文牘擬稿即日拍發 
[劉鎭華向高峻挑釁（西安通信）]  
　　段亞夫將爲導火線 
　　劉鎭華自兼督以還處心積慮力謀陜局之統一而爲劉統一之最大障礙者則爲駐陜客軍吳新田閻治堂與駐陜主軍胡景翼井岳秀高峻等諸人日來政局萬變前途茫茫劉因吳係段系暫置不理閻則已爲劉在洛方戰敗胡則雖率主兵移駐關外而其地盤則有旅長田玉潔爲之保守劉之行政仍不能過渭北一步劉鑒於吳景翼内外力之澎漲對胡系亦莫可如何近日外間忽傳陜北鎭守使井岳秀與駐澄白邰一帶之陜軍第二混成旅高峻等有聯合對劉宣告離異之説劉聞髦大爲驚恐陜北之井去歲曾收容楊虎臣全部勢力較前大擴而井又係接近保方故劉對井雖恨而亦無辦法高則係擁澄白郃三縣以自固陜軍推翻陳樹藩時高峻首先發難自靖國軍興于右任將高編爲第五路司令後陜靖國軍由直系改編高旋亦由劉鎭華編爲陜軍第二混成旅表面歸劉指揮實則三縣行政用人與其收入仍由高主持劉欲侵略渭北蓄志已久其所以不敢輕易主張者因畏吳景翼之勢力浩大惟高峻雖係陜軍而非胡系故劉於去冬曾利用會勦豫匪機會飭高之健將趙樹勳率全團移駐盧氏意在弱高之勢事後爲高偵知高劉不睦即自此始而劉仍欲高來省一晤高則始終未出防地一步趙在盧氏招兵買馬力爲個人擴充與劉極接近致高趙惡感日深劉因高抗命已久早欲圖之而無時機適澄城知事王懷斌因病辭職劉即委原充趙之秘書（係劉同學）段亞夫接替段於趙之開駐盧氏對劉出力最多高則因此恨段甚劉明知高不悦段故意委段爲探高能否服從之試騐品高聞委段遂即委其秘書長王居清爲澄城知事意在拒段以抗劉劉對人言如高再抗命定有最後之相當辦法詞頗强硬高劉惡感因此愈深故　咸認劉向高挑釁段恐爲將來之導火線蓋劉所以敢爲此舉者因趙對高已爲精神上分離且趙全部駐盧氏即欲助高亦實愛莫能助之勢也（十月六日早） 
[湘局形勢與援湘軍近聞] [  蕭蕭]  
　　湘省姜畬和議之期截至十三日屆滿雙方所提條件隔離甚遠預料和議期滿之日即爲兩軍開始再戰之時譚延闓業自衡州中路鋪行營密電湘東湘西各軍指示應變機宜衡山與朱亭淥口間皆爲譚軍所布滿蔡鉅猷因布置後路防務仍返辰州公推陶忠洵爲前敵總指揮田鎭藩劉叙彝兩旅均歸陶氏調遣陶已偕其參謀長徐子平至分路口與何隆幹之步兵團在龍王市岳麓山布置防線以何劍峯爲前鋒劉叙彝旅現因西路兵多又派一團繞道赴淥口與吳謝各軍會合至趙軍方面株醴長平間布置亦極爲嚴密又商准洛吳由漢廠撥去子彈二十萬發砲彈三百顆昨十日午由趙之駐漢代表鄒禮解往長沙雙方旣均積極備戰所謂以和平手段解决湘事之高調恐終難實現矣洛吳援湘計畫現又略爲變更新於岳州設立兩湖警備司令部爲統一兩湖軍事之總機關吳自爲警備總司令蕭爲副司令馬濟爲參謀長夏華清爲軍需長馬於前日偕同秘書副官多人來漢定明日（十二）赴岳至前在岳設立之岳州警備司令部是否與兩湖警備司令部合併亦係專爲對湘之機關此刻尙未得悉吳氏前定十二來鄂調度各軍現因曹氏大選成功時局驟形吃緊南下之議暫行作罷其入湘之二十五師軍隊亦令停止前進因是岳州警備司令部參謀處長王仁沛昨十日特由岳專車來省與蕭協商援湘之步驟與後路之接濟聞蕭及鄂軍界各要人多不贊成干涉湘事只因洛方急欲藉此機會以收湘不能違抗其命令故對援湘各事之進行並不見其踴躍久傳開赴岳州之劉佐龍第四旅至今仍只有三營入湘其餘仍按兵不動即可知鄂軍界對於援湘之冷淡也鄂省議會前因鄂軍入湘二次向蕭提出質問蕭現已咨覆議會措詞異常滑稽而蕭氏不願預聞湘事與其不能自主之苦衷則已躍躍紙上矣茲錄其咨覆公函如下逕啓者接准貴會函開前次南北戰爭軍隊蹂躪鄂境人民倍受痛苦頃者湘省内訌原屬局部政變旣未擾及鄂境不應派兵干涉自起糾紛本會號日通電曾荷贊同仍希以保境安民爲宗旨幸勿助餉助兵加入漩渦國家地方均受其利此事曾於本月十七日茶會公决一致主張相應函請貴督軍查照見復等因准此查貴會前以湘省内訌深恐鄂亦牽入漩渦發出號電本督業經贊成以保境安民爲職志准函前因除不擾及鄂境曁屬於兩湖巡閲使範圍以内事件外本督軍仍抱定宗旨貫澈初衷期有以副貴會愛鄉之望相應復請查照是荷（十月十一日） 
[南京快信]  
　　聞省議員對於敎育界請議加徵漕糧附税一元充敎育經費一案多數主張應先徵求各縣農商會及縣議會意見再行付大會討論公决 
　　商聯會蘇事務所定明（十四）日開幹事會討論捲烟税徵收方法各地幹事已陸續來寗 
　　徐州商埠前以開埠經費無着擬實行二分畝捐借欵昨豐縣公民電省一致反對 
　　國慶日各機關所紮燈彩松柏尙未拆去現仍升旗三日慶祝曹錕就職日内尙須舉行慶祝憲法成立提燈會 
　　水利協會正副會長三年任滿頃分函各屬會員於十一月三日開常會時重行選舉 
　　法專校長王汝圻請於十二年度國庫項下籌撥數萬元俾充改組大學經費省署以該欵於財政委員會議時因出入不敷甚鉅未曾正式列入預算特令財政廳核計國庫項上能否有欵墊撥具復察奪 
　　幣制局委下關掣踗局長劉彭翊兼滬造幣廠會辦 
　　魯省田中玉派委員康伯齡在蕪湖購米七千一百包昨已由浦運濟 
　　杜總司令由京來電准十五日由京返寗 
　　省署昨令財廳迅撥金山嘴塘工經費以便先行修理第二段尾工 
　　警廳籌設乞丐收容所殘廢收養院刻已成立現正由各區署調查人數定十五日分别收容 
[杭州快信]  
　　旅滬贛紳商創議訂立贛浙和平公約此間紳商已表贊同即日會合兩省紳商共策進行 
　　平陽鰲江鎭上月杪大火自靈溪埠至南監塲南首止共焚一千餘户損失百餘萬元海關分關警備隊駐所均燬捐局警所道倉幸獲保全災民萬餘食宿無所現由甌海沈道尹呈省請撥欵急振 
　　常開統捐局長程以綸調省以蘭溪局長劉鍾球調署又蕭山局長汪之學調省以餘姚局長李蔭梧調署並以魏大名署蘭溪局長李思沅署餘姚局長 
　　玉環縣知事程蔭榖以該縣公費支絀請將原設承審員仿民國九年前辦法裁撤職務由知事兼攝奉令照准 
　　正祥盛綢莊倒閉後虧負十三萬數千元現各債權人已要求杭州總商會開會清理 
 
 

Page 8

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
 

Page 9

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
 

Page 10

 
 
第一萬八千一百八十八號;中華民國十二年 西曆一千九百二十三年十月十四號
星期日 * *國内要聞二 
[湘省和議之内容] [  夏]  
　　湘省和議開會數次劉旅長鉶已於八日抵省報告情形聞有推趙爲總司令譚爲省長修改省憲三條之説茲誌會議内容如下（雙方派赴　會之代表）省方代表余範傳係軍務司參軍王果係講武堂敎官吳家隆係戒嚴司令部參謀劉繼星係第一混成旅副官長周昭俊係第一旅主任參謀衡方代表胡邁係湘中第一軍秘書長龍磊係第二軍秘書長彭新民係湘南第一軍參謀長周立翥係湘西第一軍參謀長周翰係湘西第一軍參謀（議决事項）此次姜畬和會第一次開會自下午三時起至五時止議决甲乙二項（甲）關於本會事項一應否列旁聽席議决不設旁聽席二記事範圍議决設記事三人記載議决條文在雙方未簽字以前務守秘密即簽字以後有仍應澈底秘密之條文上冠「密條」兩字三公電稱呼議决凡和平代表公電爲尊重和平起見雙方均仍用原有名銜先通電報告雙方主要長官並聲明以後通電下銜不列姓名即以姜畬和會代表全體同叩字樣拍發（乙）關於湘局事項一省憲議决省憲不廢除惟必須變更法律手續修改之自和會告成簽字之日起限兩個月竣事其修改手續由各界公推若干人組織省憲修改委員會修改之二三四五六爲譚趙地位問題（議塲見聞記）十月五日午後三時起至五時止會議於姜畬附近之野鴨塘葛宅（離二師司令部二里許）議塲懸有紅布匾額一方題曰「祝和平福」其他布置均整齊可觀參觀和平會議者有王者師唐希抃袁植徐漢彪等各代表推魯師長爲正主席劉旅長爲副主席魯劉均未承認各以招持員自居魯劉發言甚多大意切望和平雙方代表均有懇切謀和之誠意六日到姜畬者有美國海軍艦長克福邇氏及美副領事阿其森氏聞係參觀和會住二師司令部午後繼有美國兵艦長官隨行有荷槍水兵十餘人及駐湘潭第六團荷槍兵士護送 
　　湘潭魯劉唐來電云十萬火急長沙衡州各報館轉各軍事長官各公署各公團均鑒此次戰爭前經滌平等支電請求和平解决嗣得謝吳兩鎭守使葉賀兩旅長覆電贊成復經滌平等養戍電擬定辦法七條業由謝吳兩鎭守使葉賀兩旅長選派代表在湘潭之雲湖橋交換意見認爲與事實不甚相遠當由謝吳兩鎭守使葉賀兩旅長擬定辦法六條凖停戰兩星期各派全權代表五人在湘潭之姜畬開和平會議旋省方選派參軍余範傳第一混成旅副官長劉繼星步兵第一旅主任參謀周昭俊參謀吳家龍講武堂敎官王果衡方選派湘軍第一軍參謀長彭新民第二軍秘書長龍磊湘西第一軍參謀長周立翥參謀周翰湘中第一軍秘書長胡邁到會江日雙方代表齊集姜畬附近之野鴨塘席間各有演説意極誠懇大槪皆自認爲三千萬人之代表祇求爲人民減少痛苦爲將來防預外禍决不雜絲毫權利之見並約定於支日協商辦法微日正式開議堅約滌平等居間列席務祈和平實現滌平鉶等誼不得辭祇得勉强應允中間迭奉前督軍譚省長趙函電曁吳謝蔡三鎭守使方參謀長葉賀田四旅長蔣譚兩團長曁各帶兵長官函電責令滌平等極力進行其主要希望與各代表演説辭意相同是此次和平會議以情理測之必能得一切實歸結此本日發電以前實在情形也惟茲事體大來日何如務求盡力了茲浩刼滌平等儲能有量負重爲難感茲喪亂之威同抱幕堂之戚决膺放踵何敢言功臨楮旁皇諸期省察魯滌平劉鉶唐榮陽叩歌印 
[閩南局面將有變化] [  蜀生]  
　　閩南局勢複雜已極三日内以北京之大選告成時局將起變化地盤之競奪益烈於是此醞釀不發之閩南局勢似有急轉直下之勢日來此間喧傳中山定七日内滙十萬元以濟閩軍浙江於協助大帮軍費之外並派浙軍第一師師長潘國綱率一混成旅來厦現已僱定外輪即行運厦許汝爲允運槍二千支命何雪竹募新兵二千人將來即以臧潘部進攻漳州陳軍何雪竹進攻泉州王軍但聲明不繋孫傳芳云云此種消息多係宣傳作用惟臧軍之舉動似已趨於積極如極力羅掘餉項徵收房捐而外又議以本埠船塢抵押四十萬及續辦特種印花税釐提前徵收（厦門各商應繳各税均記賬次月彙繳現逐日提收不欠）是也製棉軍衣萬 
套四出雇夫昨日總部並擬對士兵之訓詞激勵奮興謂厦門非樂士當乘時恢復等語凡此動作無不表示其行將反攻本埠各報曾謂雙十節後一日即臧軍出師之期又謂已渡兵兩營至嵩嶼（厦門對岸）則未免神經過敏要之臧軍目下必不輕動或俟東江陳軍敗績或俟聯孫（傳芳）聯黄奏效厦門無慮海軍之侵襲後始有反攻之可能惟以今日之閩局其變幻令人莫測固難遽下斷言至此間所傳孫傳芳驅王永泉黄大偉驅王獻臣將與臧致平之驅洪兆麟同時並舉云云試一覘閩局之内幕則此或爲可能之事實也 
　　孫傳芳離閩幾三月王永泉對下游用兵極得手正謀扶正之際而孫突然復歸雙方隠分門户暗鬥極烈而新來閩之梁鴻志劉傳綬均屬段系人物梁且受王永泉之優禮梁劉之來也必非無自而孫王之隔膜已成確切之事實惟就實力言孫有一師一旅王有五旅勢均力敵至王之防區泉州興化皆膏腴之壞歲入可三四百萬元勢莫與京孫則獨擁虚名而已孫懼王勢之迫已也以協防南軍爲名派孟昭月入興泉實則醉翁之意固别有在惟王在興泉環境日非亦大難樂觀王軍之勁敵爲黄大偉上月民軍圍攻泉城幾令王無法應付無已迫與言和以馬巷同安之烟税屬之近粤軍西旋黄又欲利汀漳地盤而王獻臣蝨於漳碼間大遭其忌頗欲撲滅之王以上杭龍岩被據於周蔭人亦極倉皇黄王或不戰而王亦將引而去之也至所謂閩省主人翁之自治軍（討賊第八軍）三攻泉州不克曳兵走山中近傳已就範於黄全部受黄改編爲十獨立旅惟民軍多孫系若黄氏果附孫與臧合作則民軍與合實意中事惟此種軍隊複雜而無戰鬥力即受改編其目的全在恢復泉屬决不能絕對服從黄氏編之或亦祇利用其恢復泉屬之心以攻王軍耳目前處境之危當無王永泉若旣有民軍與黄大偉之協力以謀復有孫傳芳之瞰伺於後且因監押高義驅逐黄培松之嫌民間之反側亦大可懼據各方情形觀之王永泉似已孤立無援但其與梁鴻志之盤桓頗密似與段系又有新連絡此公舉動誠令人不可捉摸也邇届種烟之候凡王軍粤軍駐地均勒迫種植罌粟且有人瞰臧軍餉糈之困難也説其迫此三十里厦島之農民亦種烟苗幸臧軍以厦門係通商港觀瞻所屬此種行爲似不宜彰明無忌尙未之允但閩南已罌花種遍毒卉旣植將來烟税之爭奪又不知流血幾何矣 
[重慶通信] [  歐滄]  
　　省軍攻渝之戰訊危城中人民恐惴 
　　重慶戰事略分三路一曰東路即出通遠門赴永川大道之浮圖關距城十五里一曰北路即江北縣迤北之土沱距重慶一百里一曰南岸在揚子江對河之南雖戰事地點有三而以兵略論可併談爲二即水陸兩路可以賅括之也東北路爲陸地南岸則阻於水自重慶方面之渝軍而論東北爲有形之患而且至急南岸爲無形之患而勢尙緩省軍之來攻也亦無非以東北兩路爲幹部之主要軍隊前數日省軍在浮圖關悦來塲（北路）用全力猛撲八日之内肉搏衝鋒者四十七次觀其進兵形勢即可知其戰略南岸周西成部猝臨特用以牽制渝城軍隊使不得壹意向東北耳何謂有形之患渝軍如東北有失重慶决不易守稍諳軍事學者亦知守勢難於攻勢若欲變守勢而爲攻勢爲尤難何也攻路寬而守路狹攻則主力可集一方神較結而氣較勁守則部隊分布四面神易靡而氣易衰省軍旣用猛攻渝軍概須肆應此所謂有形之患而且急者何謂無形之患周西成雖竄據南岸天塹長江詎能飛越渝軍尙可從上下游渡河往攻因上下游胥駐渝中之防軍周軍欲渡過北岸則甚難此路本可不必措意惟南岸爲重慶民食之來源交通梗阻米運恐慌殊覺可慮耳現在渝軍對於東北兩路用全力抵禦如能過此難關陸路或亦不甚要緊對河則以唐楊兩師監視之使毌别動而已 
　　連日戰事均甚激烈二十九日午後省軍以兩團之衆向浮圖關正面猛衝迫及關城楊森率手槍一連敢死隊一連及何金鰲第四混成旅全部猛力抵禦鏖戰四五句鐘之久互相進退衝殺雙方死傷均衆渝軍因多機關槍拍機砲故省軍死傷尤多陣上省軍遺屍六七百具檢視爲頼心輝藍世鉦等部拍機砲者四川獨有之利器係請德國人所製造長類馬槍携帶甚便彈發無不炸裂者現在川廠中已能自製戰至傍晚五六鐘省軍始退三十日晨楊由浮圖關返渝傍晚時又出南紀門向前方去是日何旅長向前進攻已佔據關前一小山二軍均開上前綫關後僅留黔軍彭旅作後方預備隊南岸方面二師唐子晋部隊駐紮土橋塲楊春芳四師由江津開來已與二師取聯絡三十日上午唐楊兩師長均有報告到二軍部及援川總司令部請示機宜楊袁已電令其火速進攻矣 
　　重慶雖秩序如常然人民心理屢起慌㈠趙榮華倉卒出走渝民皆不知何故次日咸知退駐萬縣心始稍安㈡省軍攻浮圖關急楊森瀘州兵尙未到人民咸不知勝負如何㈢黔軍偵知省軍大部隊移攻江北急移黔軍大隊對付之市民見黔軍紛紛出城不免驚疑兩日來南岸槍砲聲尙續續不斷人心總覺不安耳楊森昨發命令云照得渝城爲本軍根本重地現因敵軍突襲形勢較常喫緊本軍長親率大軍返渝增援足可固守且黔鄂各友軍均係精卒勁旅一俟軍實充足齊備不難尅日破敵刻已下死守渝城有進無退命令所有各機關官員等務各盡心供職以維秩序如有意圖規避擅離職守者定以軍法從事决不姑寛切切此令九城門由城防司令警察廳防守全城十三坊廂則由各區團練局維持秩序渝當局如此布置以爲足守危城可保治安然人民心理則仍惴惴不安尙未知將來局勢之何如也（十月二日） 
[浙議會常會擱淺]  
　　議員因運動聯任無暇到會 
　　浙議會民國十二年常會於十月一日召集後各舊府屬議員因預備四届選舉多未晋省以致兩星期來簽到祇七十餘人沈議長於十三日下午二時在本會休息室邀請諸議員開談話會蔡涇賢陳邦達盧旌賢等三十餘人相繼出席議長諮詢常會行開會式日期僉以常會開始須更選審議長及各股審查員非有三分二以上不能開選舉會不如俟足人數後再定開會日期遂由議長宣告續開談話會解决開會日期衆無異議振鈴散會現在選舉緩辦議員無事勾留當可來省集會附錄該會通電如下各屬省議員鑒本届常會開幕在即盼駕速臨浙江省議會元印 
[蘇議會紀事]  
　　第一次談話會情形 
　　蘇議會本届常會自十月一日開幕以來因議員到省寥寥荏苒經旬光陰虚度十二日下午三時始開第一次談話會議員簽到三十餘人徐果人主席宣布本屆開會將近兩星期截至今日報到者不過八十三人而又隨來隨去現查在省同人只有四十餘人特開談話會與諸君商酌應否先訂大會日期電促在藉同人屆時到會馬甲東龐振乾等均主訂下星期三五兩日開大會一面分函在籍同人請其從速來寗多數贊成此説通過胡允恭謂上届臨時會閉會時正値天氣炎熱同人且函電紛馳主張開會選舉省憲起草委員會茲大會開會有日何反寂然無聞半晌座中無和者馬甲東乃詢徐議長近日大局情形徐議長答云在一星期前見韓省長叩詢此事據云時局之變遷全視大選能成與否而定迨大選後又晤齊督軍詢以大局如何伊謂江浙間決不發生問題日前浙省會副議長過寗亦云浙盧雖反對賄選决不變更保境安民宗旨大約雙方皆取守勢至奉天方面當不致有何種舉動合肥雖躍躍欲試然無實力可言徐議長又云前月督軍省長在英威專祠開振濟日本震災會時本席代表同人捐助銀二千元此欵應在何項動支有主張在缺席費内扣撥者有謂缺席費現尙未扣無從動支者結果暫由會中墊付至會期終了時如無缺席費可扣即在各人公旅費内分攤通過徐議長又報告日前有士紳吳鳴麒者來會稱本會議决禁米有功民食特製匾額一方定於十五日來會懸掛此係本會未有之先例應准與否請衆討論王景常謂本會言論對外不負責任過旣不受功亦不居且此例一開匾額將至無處懸掛王師曾謂此係人民的善意自當收受多數主張先去函婉辭如仍送來懸掛與否再行討議徐議長又謂本會會期已過三分之二副議長尙未選出人數足時應先選副議長楊懋卿謂此次常會期内不必選舉俟下次臨時會閉會時再行選舉可少鬧幾句笑話大衆一哄而散 
地方通信 
[松江] 　 
　　市鄉議董聯席會議紀松江市議長吳前樞總董閔瓛爲辦理選舉及市鄉附税問題特於十三日下午召集二十四市鄉議董聯席會到會者楓涇郁崇光李沅漕涇楊守中亭林陳兆荃松江吳前樞周廷珍閔瓛朱廷揚五　陳子仁王尊達泗涇戴怡僧龍興張昌彥錢河朱楓新橋錢策吳江青葉榭蔣薇章呂蕩吳紹箕白沃陳世求金山衛宋振煌陳家行陳俊彥官紹塘周鑄小西涇楊升階張澤徐同等十七市鄉三十餘人公推松江市總董閔瓛主席議案如下㈠縣市鄉選舉調查應取如何方針案議决縣市鄉選舉調查一致取嚴格主義核實調查㈡縣知事行文各市鄉議董會應用照會案議决應根據民國二年經省議會修正之暫行市鄉制第一百○六條辦理㈢郁崇光提議組織市鄉聯合會案議决就松市公所設二十四市鄉聯合會推吳叔子起草簡章㈣蔣薇章陸元爵楊紹時提議撤銷自治委員案議决由未移交各市鄉函知縣署請知照各自治委員即行移交㈤蔣薇章楊紹時陸元爵提議將附税欵產歸自治機關管理案議决由漕涇張澤葉榭泗涇錢河小西涇龍興亭林五庫金山衛等市鄉用戴怡僧君呈稿請縣　執行㈥聯合會經常費案議决由各市鄉將縣立工塲借欵四千之息金三百二十元作爲經常費用 
[蘇州]  
　　圖逃犯仍判徒刑第三監獄監犯殷老四前在監章圖脱逃未遂經看守士覺察後報由典獄長函送地方廳判以二等有期徒刑八年該犯不服判决提起上訴現經高等審判廳判决仍判二等有期徒刑惟刑期則減爲五年 
　　縣參事會前日常會本月十一日吳縣參事會開常會各參事紛紛到會惟會長即郭知事適在公館宴請此次喬遷送禮各客詎各會員以今次議事日程所列各案均屬重要非會長親自出席不可並請到會代表之郎科長不必列席一面改期昨日（十二）下午十二時會議 
[常熟]  
　　縣署會議冬防沈代知事於十一日下午二時召集邑人士特開冬防會議到者陶煦光胡德春丁祖蔭卜炘熙張洵俞春沂董信陸圻王崑山程兆伊由沈知事主席茲將議决各案探錄如下（一）開辦期間議决於陰曆九月十一日爲截止期間倘有特别情形臨時再議（一）冬防經費議决預算照上屆在附税内撥用一千元（一）冬防主任公决删除（一）會哨地點議决照上屆辦理分中東南三局每逢三日到中局六日南局九日東局各局備置簽到簿（一）梭巡地點議决仍照上届辦理（一）駐紮地點議决除警察隊一部分另定外其餘均照上届辦理（一）水旱城門啓閉時間議决照上屆辦理（一）各鄉鎭防務事宜議决辦法仍照上屆惟召集各市鄉保衛團總會議假定期爲九月初十日（一）冬防事宜議决由縣知事負責辦理（一）通行證議决從開辦冬防日起由縣警察所另備新證所有舊證宣告無效 
[無鍚]  
　　縣署籌備初選省議會第三届至明年八月底任滿省署於本月一日在暑組織省選事務所並通令各縣一體籌備從速調查選民縣知事馮祖培奉令後即在署中設立初選事務所委歷届辦理選舉事宜之裴楝堯·方子祥兩君辦理一切前日（十二日）將辦理情形電報省署鑒核並致函十七市鄉董事從速調查選民造册報縣萬弗稽延云云 
　　北塘修路北門外大橋街至三里橋下爲止一帶街道有二里之遙年久失修崎嶇不平現由該處紳商蔡兼三·楊經笙等發起修築呈請縣署給示保護並請令飭該管警區届時派警照料以維路政馮知事接呈後業已出示曉諭矣 
[常州]  
　　各公團電請免調水警武邑各公團領袖爲免調水警十二日合電督軍省長云南京齊督軍韓省長鈞鑒竊維吾常自民國三年蒙派水警駐護分紮各鄉迭破要案頻年萑苻歛戢地方頼以乂安茲者時局不靖謠諑繁興迭據各鄉董佐報告近日水警將各鄉鎭駐防師船無故調集多艘開赴雪堰橋等處以重兵扼守湖口不知係何作用等情查該處雖仍屬武進轄境而時近冬防正宵小乘機思逞土匪蠢然欲動之時往年尙呈　添派師船駐防今各鄉鎭反驟失原有師船保護人心浮動難免險象環生伏思水警係警察性質職責在保衛地方况江浙和平公約墨瀋未乾今吾常水警忽有此舉跡近軍事行動聞之殊堪驚訝倬等爲保衛公安維持秩序起見合肅電懇伏乞鈞座迅飭該水警嗣後對於各鄉駐防師船免予再行調撥以安地方而鎭人心實爲德便武進縣公欵公產管理處總董瞿倬水利研究會會長龔承祖商會會長盧正衡農會會長吳康積榖管理處總董姚大椿四鄉公所幹事長白鶴鳴叩 
　　縣議會審查敎育經費武邑縣議會於十二日下午三時開始審查十二年度敎育預算到審查員巢孚生邵漢生等六人因内容複雜特請敎育局長何汝霖縣視學過漢秋三科主任王若霖出席説明三科主任交到九年十年十一年三年各校學生表及敎職員薪金表並説明以前規畫之種種各審查員因男女兩師範及職業學校有膳費關係面請縣視學調查各校實在學額再定貼費之多寡至各高小經費因生活程度日高亦擬略爲增加云 
[鎭江]  
　　翁知事函聘善堂董事鎭江育嬰恤嫠普仁留養四善堂除經理外向有名譽董事十二人由堂函請縣署延聘以資輔助日前該善堂經理張漱蘭姜覲宸二君公函縣署請於舊有之名譽董事十二人外添聘于小川楊振聲等八人爲名譽董事翁知事業已准照公函聘請矣　　郵局與輪局交涉郵件鎭江一等郵局昨據邵伯郵局函開謂鎭江開往清江之長班江亨輪船於四日抵邵時載有交邵之郵件二十袋該輪欲郵差上船自取而郵差則以定章向由水手送岸相持未久該輪　開船而去然此項郵件尙有鹽城八灘興化等處過壩之件貽誤時期關係甚大請與鎭江利通公司嚴重交涉聞鎭局接函後已與該公司正式交涉矣 
　　肉業罷市公議加價鎭江猪肉市價本昂日昨（十二日）該業同行又復公同集議罷市一日每斤加價四十文業經各家公决照行於今日（十三）始照舊開市 
[揚州]  
　　炭業反對包捐揚城炭捐向經業董戴靜山包認月繳欵產處九十二千文近有該業中人以此捐不止其數將來整頓未可限量呈報縣署自願包認月繳大洋八十元業經批行欵產處核議事爲該業同人知悉於昨日（十一）假天興會議對付方法與會者數十人僉謂年來各業都未加捐未便自增負擔一致反對具呈縣署察核以期打消增捐云 
　　敎職員會議紀江都敎職員聯合會以敎費無着於昨日（十一）假　學所會議索欵方法與會者五十人餘人當場表决呈請縣署於日内將十二年度預算公布並按新預算給發經費一月及一切臨時費如一星期内不能發欵則各校不能負維持原有之現狀云 
[高郵]  
　　縣農會改選揭曉本邑縣農會於今（十一）日開選舉職員會到會者計一百三十人用記名聯記法投票選舉午後三時由縣署三科主任趙君奐文監視開匭唱票吳鍚蕃一百二十四票當選正會長韓禹卿一百二十二票當選副會長張才魯一百十九票從友生一百十六票車彤春一百七票張蔭軒一百零一票吳秉章九十九票姜森九十七票閔夑坤九十四票盧安祖八十票以上八人當選評議員趙登山一百十四票張世彤一百十六票吳克昌一百十票朱鳳山九十八票夏詩傑九十六票居孝勤八十七票以上六人當選調查員吳聲鴻一百十五票當選文牘員張應祥一百十七票當選庶務兼會計選畢開具職員履歷報縣備案矣 
　　忙漕開徵日期胡知事昨日出示通告完糧各户定於本月二十日設櫃徵收忙漕所有各項雜捐一併隨串帶徵如逾限兩月加徵二十分之一續限兩月逾加十分之一云 
[東台]  
　　竈民反對墾地繳價續誌泰屬東何場鄒八鐅豐盈關各處竈民反對墾地繳價燒燬數十家並有相率來城搗毁縣公署曁淮南墾務局之風説知事王元璐督同衛隊及緝私營前往禁阻致生誤會鎗傷竈民多人因傷斃命者八九名詳情已誌前報茲悉肇事之後竈民遠避知事當即飭吏檢騐備棺殮埋各於墳前標明姓名以便屍屬領葬其負傷者則車送衛東醫院施治尙不至有性命之虞二十七日早晨肇事之地點西海團附近河内又浮氽死屍三具或謂係當時避鎗圖遁致遭滅頂者王知事爲善後計乃於二十八日倩出本城大聖寺住持定譜僧偕往各地勸其解散各安生業並一面出示停徵墾價遂告一結束云 
[灌雲]  
　　八師新校長就職灌雲江蘇省立第八師範學校校長郯鼎元出缺後蔣敎育廳長即羅致淮海學者江恒源繼任此職現在江君業經到校視事代理校務訓育主任程晋燾已將鈐記及校有資產移交江君接收所有前校長所聘職敎員一律賡續任用 
[南京]  
　　南美一週紀念游藝會誌盛南京美術專門學校以本屆國慶適値該校一週紀念之期故特於九號十號在公共講演廳舉行游藝會兩天以資慶祝下午七時開幕後首由校長沈溪橋報告開會宗旨大意謂本校此次慶祝不過爲藝術的演絕無募捐意味除奏各種國樂外其重要之節目爲空谷佳人（女子專門部）摘星之女離魂倩女（男子專門部）雙十夢（中學部）所演均極純熟觀者無不動容聞來賓約達千餘人之多所售劵資均作該校劇團之用並無籌欵性質云 
[徐州]  
　　籌備開闢商埠近况徐州商埠自客冬成立以來感於經費支絀未能正式開辦當開闢商埠以前之計畫原預計經費三百萬元此欵若一年籌出則三年即能辦成比之三年籌足九年辦成較勝一籌於是對於籌欵一層急待進行前開商埠會議督辦段書雲極力提議種種籌欵辦法如借債畝捐官產租税等皆不可靠惟預借二分畝捐之辦法尙有希望仍須俟地方團體及農會方面認可後方爲有效刻下尙在磋商之中至於前經商埠籌備處已定之商埠界限東南至駱駝山北至壩子街及東北之二壩窩南至下洪鷄嘴壩西抵城東關舊河堤計全埠面積約一萬二千八百餘畝現有少數工人興工築河并設立界石以示區别每月開支約在四千元左右此欵完全由蘇省財廳撥發段督辦留滯寗垣不常在徐此間佐辦張雲生日前赴寗與段商榷一切云 
　　第七工塲工人罷工省立第七工場織染兩科工徒計百餘人因要求加薪未遂於今日（十一日）下午一時全體罷工并毆傷織科科員沈繼周塲長沈子廉赴寗未返已由代理塲長蘭康兆電沈回徐解决工潮云 
　　十中驅長風潮之相持省立第十中學校因足球細故致發生排撃校長風潮已誌前報茲悉該校學生現分爲兩派除三年級及補習班學生未加入驅逐校長外餘均一致倒張萬日遍散改造團傳單宣布張之罪狀而三年級學生亦發散傳單爲張辯駁雙方競爭甚烈省敎廳昨委周綱仁來徐調查示未得結果現學潮仍未解决張策卿校長昨又電省請示辦法云 
　　大彭市議會常會議决案大彭市議會茲於八日起續開秋季常會十五天是日簽到議員十七人議長蘇金生主席結果議决案兩件（一）本會甫經成立經費支絀所有開閉會之公宴及期内各議員早晚膳暫行蠲免（二）推定各部審查員應由該區圖段董事遴選以期合格十日爲雙十節循例停議今日（十一日）又繼續開會云 
[嘉興]  
　　救火會籌費演劇平湖救火聯合會因缺乏經費持呈准官廳演劇籌募因於日前召集名班在公共運動塲開演京戲十天八夜所售劇資五千餘元除去正項開支外餘存二千七百餘元悉數撥充救火會經費矣 
　　開駛南匯汽輪嘉興南匯鎭商務日見興旺爰由該鎭鉅商蔣某等發起自南匯至嘉興（相距五十餘里）開駛汽輪途經油車港楊廟塘匯大平橋各鎭而抵嘉興現已籌備竣事定於陰曆九月初五日開駛云 
[湖州]  
　　花露橋大火十一日下午七時花露橋東首丹陽人新開之裁縫店因煤油燈翻倒燃燒臥帳接着帳頂蘆蓆天蓬以致失愼雖經各處水龍馳往協救奈火勢猛烈歷一時許始熄計燒房屋二十餘宅居民三十餘家 
[寗波]  
　　鄞東下史大火鄞縣東鄉下史地方人烟寥落業農者居多十一日下午一時許有某農人之草灰間因死灰復燃突兆焚如是時西北風甚勁以致延燒左右鄰屋至百餘間之多後經就近各水龍到塲灌救歷五小時之久始行撲滅一般貧苦農民哭聲　道亦云慘矣 
　　亞細亞火油船在洋被刦寗波浙海關監督兼交涉員齊（八日）准駐甬英領事函開據本埠亞細火油公司禀稱由上海開出運油船一艘名金源豐内裝火油九千聽又五百大鐵桶洋燭一千一百五十箱擬運往温州交卸不料五日由海門來電該船駛至相距海門四十五里之磨盤洋面小海島邊遇盜將船貨完全擄去請轉請從速追緝務期獲案等情本領事合應函請貴交涉員即日電知外海水警廳迅即派艦前往該處嚴緝務將船貨一併追回勿令遠颺是爲至要云聞袁交涉員據函後已電達海門姚副司令曁臨海縣江知事及外海水警廳等一體嚴緝矣 
[福州]  
　　華乙運艦遇險記駐閩海軍赴厦兩度運儎兵士軍需都藉華乙運艦之力前月二十八日楊樹莊司令以厦局陡生變化海軍無規取之餘地即令一部分約千人由該艦儎回馬江唯因煤炭毫無須向應瑞艦内搬運延遲一天十九日開輪駛至吳山洋面忽然遇風該地距白犬洋僅二小時距閩口僅六時可達艦入漩渦若有螺旋而下之勢而尾舵忽固定而不可用水經兩窗擁入艦中人無法可想唯有姑作迷信大呼馬祖甚泣下如是者半日幸少頃風稍定而尾舵撫之可動遂有脱險之望然若飄篷斷梗約經二十小時仍在吳山方面翌日風定始駛回馬江艦員水手及陸隊軍官佐歸來相慶更生而對於儲煤不足延擱時日幾致全艦生命葬於深淵咸引以爲咎云 
 
 

Page 11

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
 

Page 12

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
 

Page 13

 
 
第一萬八千一百八十八號;中華民國十二年 西曆一千九百二十三年十月十四號
星期日 * *本埠新聞 
[外報記孫中山已發宣言書]  
　　請友邦否認曹錕總統 
　　字林報十日廣州電云昨日各方來電均勸孫中山對於全國反對之曹錕爲具　之表示孫因於今日下午以宣言書致廣州領袖領事託其轉達駐京公使與列邦政府略謂邇來敝國北京有所謂選舉總統之舉特請我友邦政府注意敝國全國人民之反對及否認曹錕爲總統曹乃一介武夫目不識丁更遑論乎敎育敝國人民之反對而否認之者不僅以其爲一九一二年二月劫掠北京之人亦不僅以其身任山東等省最高軍事長官爲臨案主要負責之人實因今茲當選乃違法舞弊之當選爲思想行爲上具有文明習慣諸國家公敵史册所載固不免有敗德污行然究不若今茲曹氏之賄取高位實爲無恥之尤人民苟俛首承認直自失其託身自尊國家之權利是以敝國通國人民莫不以曹氏當選之舉爲纂竊爲叛逆宜拒絶而聲討之用是國中代表民意之領袖方圖組織政府而此人民之决心不日即有具體之表示敢請我友邦政府及其駐京代表於行動上足使北京纂竊之徒目爲國際承認扶助之暗示與保證者棄而勿爲蓋友邦之承認曹錕將延長敝國之内爭而使敝國人民目爲不顧其對於隳壞國家道德維繋所宣布之志願也云云 
[奉浙西南各省代表之討曹電]  
　　昨日駐滬各省代表在某處開重要會議公决由各代表聯名通電討曹該電昨晚業已拍發列名電中之王九齡係滇省派至上海聯席會議之全權代表尙在途中因滇唐有電聲稱滇軍在川已加入作戰事實上與反� 
直派已屬一致故將王君之名列入云原電如左 
　　各省軍民長官各法團各報館公鑒曹錕懷纂竊之志久矣數月以來陰謀日亟逆跡日彰最近發覺其嗾使部曲串通議員骫法行賄濆亂選舉種種事實海内聞之莫不憤疾東北·東南·西南各省軍民長官曁本聯席會議相繼通電聲明此等骫法行賄之選舉無論選出何人槪予否認全國各法定機關曁各公團亦相繼奮起爲一致之主張義正詞嚴昭如天日曹等若梢知衆怒之難犯典刑之尙存猶當有所顧忌戢其凶謀不意彼　形同昏撌怙惡不悛吳景濓等竟悍然於十月五日舉曹錕爲大總統曹錕亦悍然於十月十日就職蔑棄中華之禮儀斵喪民國之道德侵犯法律之尊嚴污辱國民之人格一至於此可勝髮指謹按此次骩法行賄之選舉於法律上則絕對無效於政治上則徒生亂階先就法律言之此次選舉以前議員守節南下者前後凡五百餘人姓名灼然可稽北京國會早已失其存在何能聽少數留京附逆之徒盜竊名義即令南下議員有中道變節者其爲數亦不甚多選舉之法定人數何能遽足前者選舉預備會有揑報人數冐名頂替種種　弊爲秘書孫曜所舉發是其明證今者選舉之際將參衆兩院秘書廳人員槪行更換易置腹心掩飾耳目舞文作弊恣其所爲加以選舉塲中以人數不足之故分遺緹騎四出拉人穢聲醜態筆難勝書其僞造法定人數已無疑義且即此不足法定人數之選舉亦純由賄賂而成選舉以前票價公開有同貿易不但因時以爲漲落抑且因人以爲低昂媒介者以此爲宣傳函電中以此相要約邵議員瑞彭所告發者有五千元之支票尤爲鐵證行賄跡類狙公受賄者諡爲猪仔誠所謂不知人間有羞恥事者去歲北京國會號稱恢復各省已有根據法理加以否認者爲議員者不知束身補過反爲此喪心病狂之行自骩法行賄等事發覺以後全國人民一致抨撃議員賣身之日即爲法律上地位喪失之時不但其所有立法上之行爲歸於無效且犯罪行爲同時成立尙須加以刑法上之責任雖目前逆黨勢力張於北京司法威權受其屈抑然全國人民具有耳口手足安能聽其逍遙法外終當執此附逆議員與罪魁曹錕及其從逆部曲同付司敗以伸國法尙政以衆院延期爲藏身之固以憲法公布爲兒戲之資乎以上所述猶專就法律而言也更就政治言之十二年來喪亂頻仍國無寗歲壞法亂紀之輩雖後先相望然從未有廉恥道喪笑駡由人如今日彼輩之甚者賄選消息事前宣布招豚入苙之狀中外報紙繪影繪聲競相騰笑議塲當日爲鬼爲蜮尤爲千夫所指縱令所選出者爲民之望猶將召侮鄰邦貽譏萬國况所選出者乃爲與臨城盜案直接關係之曹錕乎雖以其假竊名義盤踞京師國際關係未能遽斷然中國之無人已襮於天下不但羞與爲伍且將從而生心試問中華此後何以立國此亂階之生於國際者也元年之北京兵變五年之帝制稱兵六年之擁兵復辟曹錕皆躬與其事職爲走狗最近數年之窮兵黷武尤爲罪魁禍首證之今年春問有人提議先裁兵後統一以和平方法收拾時局全國各界先後贊成獨曹錕及其部曲則置若罔聞用兵如故夏秋之間有人提議組織聯席會議以實行和平統一全國各界亦先後贊成獨曹及其部曲則　置若罔聞用兵如故其不惜以一身與全國民意爲敵事實具在今若聽其挾持武力憑藉城社殘兵以逞何所不至神州陸沈中原丘墟無可倖免此亂階之生於國内者也論法律則絕對無效論政治則徒生亂階彰彰如是本聯席會議用特代表東北·東南·西南各省之公共意思鄭重聲明舉凡曹所盜竊之元首名義及其從逆部曲所盜竊之政府名義附逆議員所盜竊之國會名義一切否認取彼凶殘　力是視嗚呼國本飄搖亂人鴟張存亡之機間不容髮凡我國民其奮起毌餒最後之勝利終歸於正義請懸此言以爲左劵各省聯席會議代表汪兆銘·姜登選·楊毓珣·鄧漢祥·王九齡·呂苾籌·李雁賓·趙鐵橋費行簡同叩元 
[徽寗同鄉對付本籍選曹議員]  
　　旅滬徽寗同鄉會自北方政變後即開會議决電促在　　　　 
京本籍議員限日南下不料五日非法賄選會之徽寗議員吳日法·汪建剛·胡璧誠·張佩紳竟貪圖五千元之代價投票曹錕爲非法總統自身旣失人格而又貽桑梓之羞該會爲保持省格與維持公道計特訂今日下午二時召集全體評議員大會討論實行懲戒辦法聞有人提議鑄造上列議員鐵像設置於皖省各大埠使之遺臭千古藉昭炯戒云 
[留滬鄂籍議員致胡鄂公電]  
　　北京慈慧殿胡鄂公君鑒眞電悉執事回京後確有署名新字一等官電致新閘路三十五號湖北議員俱樂部顯有利誘威迫之意同人閲之不勝憤激故有前電詰問僉以北京賄選期近凡稍知自愛者避之惟恐不及乃證以執事來電適於是時入京至十月七號始行赴津執事已自陷於嫌疑地位於人何尤人格墮落久矣此次滬上同人對於受賄議員以及賄選期間趕赴北京之議員均須分别涇渭昭示國人非故毁他人名譽以顯自好身分執事果欲訴之法律請即來滬同人當檢齊證據相見於法庭也南下留滬鄂籍議員全體覆元 
[全浙公會請願代表昨日赴杭]  
　　全浙公會於前日開會議决推派代表赴杭晋謁盧督辦籲請出師討賊現悉推出之代表毛酉峯·王孚川二人已於昨日早車赴杭矣 
[揭發賄選支票之邵瑞彭到滬]  
　　揭發曹錕以五千元支票賄買總統之浙籍國會議員邵瑞彭已於昨早由津搭輪到滬其眷屬亦同行據聞邵君出京後寄庽天津息游　墅十九號而偵探密佈室外時以電話向省署報告其行動邵君苦之乃不得已而南下又昨日報載邵氏訴狀檢廳已聲明不肯受理邵君謂目下北方已完全處於暴力之下檢廳之不受理亦意中事惟是非之公非一手所能掩盡天下人之耳目尤非受理不受理所能限制此後解决政局尤盼能出之以法律方法政治手段云云 
[和平會議之應聲]  
　　長沙錢業公所致何東爵士代電云上海西摩路三十六號洋房何東爵士鑒國事蜩螗生靈塗炭兵連禍結十有餘年先生胞與爲懷發起和平會議化干戈爲玉帛躋世界於和平敝所逖聽之餘拜禱無似民國之福先生之賜也長沙錢業公所叩支 
[省令呈送歐戰陣亡人員姓氏]  
　　韓省長以美政府擬在美國加尼福尼省歐克蘭城建築歐戰墓穴紀念碑採訪歐戰陣亡人員之姓名不限國别且欲得與本國聯合各國之人名以適宜之禮儀收藏於墓穴之内以表紀念而掬至誠并於日前由外交部轉來之美使來函向我國採訪日昨特飭令各道尹警廳交涉員及全省警務處詳查有無關於歐戰陣亡人姓氏造表呈送以便轉咨辦理云 
[航業要訊]  
　　大英輪船公司之克爾杜尼亞號今回第一次東航來滬在本月之二十四日可以進口船中有英國軍官格羅惠氏沙士遜彭德等少將及中尉哈洛氏等到滬又第維那號輪來申時更有英國政界中重要人約翰華爾士漢雷丹華爾士漢二氏至上海云 
　　俄國義勇艦隊之　斐洛白開號原行海參崴與上海間者現由俄政府派其裝賑品赴日船名改稱曰列寗號今已在東洋將賑品卸清昨已發電至本埠俄國義勇艦隊Gostorgfrot　S.　S.　Co.報告即日開來上海准於星期四從滬開赴土耳其之君士太丁與俄國南海口之奥特賽埠今俄艦已出售該二埠之一三兩等客票俾滬上赴俄土之旅客得附此輪而往惟聞此船至上海時滬上華洋各當道對於斯船進口頗爲嚴切注意云 
　　日本郵船公司之山城丸由神户長崎兩埠開來上海又到有中國難民六十二名此係免費送還東京難民之末一批昨日悉已上陸全係溫州人云 
　　英印輪船公司之格拉初司號及托立列號並大英公司麥爾淮號於昨今兩日由滬赴日本埠有日商購入之大批棉花運往總計達三千件此係大震災後中國連日花衣最多之第一批云 
　　印度之嘎爾噶噠等埠近來需用大批薑黄因此貨以吾國川省產品最優故來本埠購辦近爲川戰未息來源頓少滬上存貨殊缺現已搜購六百多噸純係裝至　埠者此貨久無大批運出此誠近時出口貨中之特色也 
　　日商井洋行現於中日航線内調加一新船名曰三寳隆丸往來上海門司神户間云 
　　招商局之廣利號輪現爲防範海盜愼重海行起見亦步廣大之後塵今已增添鐵閘及印捕等守衞矣 
[冬季北方航路照舊開駛]  
　　另闢新航線 
　　牛莊安東航路冬令每年結氷封港爲時頗久昨據航海界消息今年冬季津滬航線當於葫蘆島另闢一新航路往來輪船均可改道行駛通行無阻是以各報闢行對於牛莊·安東等處之進出口貨物均照舊報裝云 
[美艦陸續出口]  
　　大晚報云美國兵艦黑鷹號率同驅逐艦屈拉賽號等六艘昨日出口南下先在舟山海外打靶後再往厦門寄港兩星期然後返馬尼剌過冬美揚子江艦隊旗艦伊薩倍爾號於昨日駛往漢口總司令斐爾浦少將即乘輪上駛至亞洲艦隊四十三四十五兩隊之十六艘亦將於星期一二陸續出口其中僕浦號及闢爾斯堡號兩驅逐艦前在上江者已於昨日回滬以便隨同返菲惟新任亞洲艦隊總司令華盛頓少將及旗艦湖綸號尙須在滬稍事勾留云 
[大連對滬船停止驗疫]  
　　據大阪商船會社上海支店接得電訊大連對於經由上海開往船要之騐疫事刻自本月十一日起停止 
[史丹萊輪船失愼之電訊] 　 
　　大晚報云據十二日舊金山無綫電稱大來洋行之史丹萊大來輪船自舊金山東駛六百哩後昨日清晨三號貨艙内忽行失愼船員奮勇澆灌將火勢限於本艙並有美運送船康白萊號等數輪在旁相助本晨接康白萊輪無綫電稱火已灌熄大來船員無恙該輪折回舊金山云云按該輪係大來世界班貨船未載搭客此次係十月六日在舊金山出口直駛神户將於十一月初過滬然後經香港·馬尼剌·巴達維亞·經蘇彝士以回美本埠大來洋行除今午接該輪三號貨艙失愼之海電外尙未得祥報云 
[滇軍入川作戰之確訊]  
　　已於上月二十五日在綦江作戰 
　　昨日本埠某要人接得唐繼堯代表某氏由香港來電稱奉唐電據入川滇軍總指揮胡若愚電稱所部軍隊已於有（二十五）日加入川軍作戰在綦江攻撃楊森·袁祖銘部隊敵不支向重慶潰退等語已飛飭會合川軍東上進取云云該電昨特由港轉滬云 
[廣州飛機厰炸燬之外訊]  
　　大晚報云據廣州無綫電稱十二日廣州飛機廠爆發繼之以火全廠悉燬孫中山夫婦幾及於難蓋自三星期前航空處長楊氏以飛機爆發遇害後新委陳友仁爲處長是日孫夫婦適同陳氏視察該廠也至製造未竣之飛機則因督造三美人之奮勇搶救得免於火云 
[包浚蘇州河合同將簽訂]  
　　開浚蘇州河事前由中國官塲籌議由浚浦局承包呈奉省長核准原擬即行簽約實行嗣因各界以主權攸關出而反對故官廳對於承包合同審愼考慮茲聞該承包合同已奉省長允可繕正送交滬關税司簽訂聞該合同内容開浚期爲五年分三段浚挖現浚浦局副工程師都脱利業已從事籌備工程事宜云 
[總商會常會紀]  
　　昨日（星期六）總商會開第二十一期常會由方副會長主席討論結果如下㈠省事務所因捲烟特税事開聯席會議案議决公推葉惠鈞·趙晉卿二君爲出席代表㈡周佩箴君來函案議决此事早經前次會員大會議决表示現在如何辦法應即徵求入會各業團體意見㈢入會案均通過 
[商標局催辦商標注册]  
　　使用五年以上商標優待期滿 
　　本埠仁記路商標局駐滬辦事處因查商標法第四條規定對於使用五年以上之商標依限呈請者所予有時效限制之特許權滿期在即昨特發出通告致上海總商會縣商會等公函如下 
　　逕啓者案查商標法第四條規定有「本法施行前以善意繼續使用五年以上之商標於本法施行後六個月以内依法呈請注册時得不依第二條五欵及第三條規定之限制准予注册」等語按第二條第五欵爲「相同或近似於世所共知他人之標章使用於同一商品者」第三條規定爲「二人以上於同一商品以相同或近似之商標各别呈請注册時應准實際最先使用者注册其呈請前均未使用或孰先使用無從確實証明時得准最先呈請者注册其在同日呈請者非經各呈請人協議妥洽讓歸一人專用槪不注册」換言之即業已使用五年以上之商標於商標法公佈後六個月内呈請注册雖相同或近似世所共知他人之標章使用於同一商品或以與他人同樣之商標用於同一商品証明充分而非惡意使用者即可核准注册認爲注册商標非如審定商標之須登載商標公報後六個月内别無利害關係人之異議或經辨明其異議時始行核准而爲注册商標此爲法律上有時效限制之特許權乃工商家應享之權利也惟查商標法自五月三日公布施行後其第四條特許權截至本年十一月二日六個月之時效已滿以後應須一律受第二條每五欵及第三條規定之限制相應函達貴會希即轉知各工商家迅將以善意使用五年以上（即民國七年五月三日以前使用者）而有賬藉等可証明之商標於本年十一月二日以前呈請注册享用此項法律上特許之權利實紉公誼云云農商部商標局駐滬辦事處啓 
[閘北水電區域問題]  
　　本埠閘北水電公司以淞浜水電公司合同已奉部令取消現在該公司營業區域擬請除去江灣水電公司之水電區域一部分劃出外其餘仍照淞浜水電區域歸爲營業範圍等情呈請交通部該部未予照准云 
[公餞西姆士氏夫婦]  
　　文匯報云工部局總董西姆士氏之友人昨在上海總會爲西氏餞行列席者有各國官吏僑商一百五十餘人儀節頗簡主席柏靈德士氏致詞後領袖領事羅士氏代表滬上各國僑民頌述西氏勞績西氏答謝如儀最後由列席諸人製一紀念辭署名其間贈與西氏聯作紀念又英國婦女會亦以西氏夫婦將於星期二日啓程回國特於昨晚非正式邀請史夫人茶點話别即席公贈花籃並索夫人照片懸之會内永作紀念云 
[葡總領事回國]  
　　文滙報云駐滬葡總領事加薩洛伐氏昨日乘考提奈輪回國加夫人同行 
[駐華瑞典公使將來滬]  
　　駐華兼東京瑞典公使將於本月十九日來滬勾留數日即須晋京履新本埠許交涉使已准瑞典總領事知照外交兩部轉飭京奉·津浦·滬寗三路局長預備花車云 
[日清公司經理赴宜]  
　　日清公司宜陽丸郵船前在涪州肇事曾經當地長官迭次交涉協商迄未解决該公司上海經理米里君業已呈准董事會親自前往宜昌辦理一切米里君昨已與日總領事會商妥當當即搭大貞丸起程矣 
[省敎育會抗爭長途電話借欵]  
　　兩長已電交部詢問 
　　江蘇省敎育會以報載交通部向某國磋商全國長途電話借欵應預先聲明否認通電全國國民及各公團各情已誌前報嗣悉該會並於東日分電江蘇督軍省長現已得復謂已電交通部查詢云 
[縣敎育會致省議會兩庚電]  
　　㈠議長議員均鑒新學制實行後初中前師劃歸縣辦所需經費由省敎育費節餘項下每縣每年補助四千元並規定自十三年度起省立中學師範不得添招初中前師新生事經貴會議决咨請省長公布在案乃各處省立中學紛紛添設初中師範學校依然招收前期新生實與議案省令顯有抵觸萬一牽動貴會預算補助縣敎育初中前師經費勢必無着爲維持議案尊重省令計應由貴會咨請省長令行敎育廳嚴重取締庶良法美意不至有名無實也上海縣敎育會會長賈豐芸副會長曹棅叩庚㈡議長議員均鑒省立第五工塲早經停辦所借用之上海縣公產求志書院房屋曾電請省長發還以便改設圖書博覽館奉批須待省議會議决停辦方可發還上届貴會開會時曾電請從速議决並請省長從速交議奉批第五工塲結束案已咨省議會公决仰即知照茲値貴會開會務請迅予議决俾國　博覽館得以着手進行無任盼禱上海縣敎育會會長賈豐芸副會長曹棅叩庚 
[十二年度市鄉敎育費已核准]  
　　上海縣敎育局昨致各市鄉經董公函云逕啓者查本邑十二年度縣市鄉敎育經費槪算表册經編訂審查後呈請縣公署分别存轉在案茲奉訓令第八六七號内開案查前據該局長呈送十二年度縣市鄉敎育費槪算表及市鄉預算册請鑒核存轉前來當經指令並轉呈在案茲奉江蘇敎育廳第三六二七號指令呈及表册均悉察核槪算及豫算册大致妥洽豫算册有筆誤數處已予修正准予分别存轉仍候省令飭遵仰即知照此令等因到署奉此合行令仰該局長知照此令等因奉此查豫算爲行政上最要之關鍵茲奉廳令核准自應分别知照本局並就收支預算列成簡表俾便參考除分致外相應函達云云 
 
 

Page 14

 
 
第一萬八千一百八十八號;中華民國十二年 西曆一千九百二十三年十月十四號
星期日 * *[上海第五次特别賽馬紀]  
　　「惠鐵挪鐵」又勝平力賽大香檳彩票已售出六千餘號昨日之上海第五次特别賽其成績之佳今年可推獨步因所勝者皆意中之良駒也「惠鐵挪鐵」後半哩之速實爲罕見此馬於今年秋季之香檳似有希望秋季大賽離日無多不日即將開始試練其新老各馬之所練時間記者仍將逐一報告以餉讀者大香檳彩票昨日已售至六千餘號五萬號之額預料不敷聞仍將添設副票云茲將昨日之成續詳錄如左 
　　第一次克雷跳欄賽（路程）約一哩半 
　馬名　　　　　　　　　　　　　　　騎師　　　重磅　　　獨贏　　　馬位 
㈠鎭雪兒尤　ｓｏｃｉａｌｕｎｉｏｎ　沙生　　　一六三　　一三七二　八八六㈡地麥　派ｔｈｅｍａｇｐｉｅ　　　　司必林飛　一五六　　二七二　　五九一㈢拉别立的ｌｉａｂｉｌｉｔｙ　　　　梅鐵倫　　一五０　　一五三　　三七０　　　 
　　　　　　　　　　　　　　　　總共一九一一　八八四五 
　　共六匹馬起步 
　　頭馬勝二乘二馬膳勝三乘（時間）三分二十八秒五之一（獨　）六元一角（馬位）㈠五元五角㈡五元七角㈢六元二角（搖彩）頭獎四二號一五五四元二獎九二號四四四元三獎五五七號二二二元搖出而未勝者各得洋二十元（搖出而未勝之號）一○二三一二七○ 
第二次凡爾登跳浜賽（路程）一圈 
　　馬名　　　　　　　　　　騎師　　　　　重磅　　　獨贏　　馬位　　　 
㈠密卡牌ｍｉｃａｗｂｅｒ　　　　倫　　　　一五五　　八八九　一三０ 
㈡司拜拍辣ｓｐａｒｋｐｌｕｇ　海石林　　　　一五五　　三二０　五八五　　 
㈢太數ｔｕｓｓｏｔｅ　　　　白里納　　　　一五六　　二六六　四七七 
　　　　　　　　　　　　　　總共　　　　一八三一　　五二二九 
　　共八匹馬起步 
　　頭馬勝數乘二馬勝數乘 
（獨贏）九元（馬位）㈠五元七角㈡六元五角㈢六元九角（搖彩）頭獎二三號一一六六元二獎五一九號四七六元三奬四七號二三八元搖出而未勝者各得洋二十元（搖出而未勝之號）六二四四○四六二五二三八四 
　　第三次馬雖賽（路程）半哩 
　　馬名　　　　　　　　　騎師　　　　重磅　　　獨贏　　　馬位　 
㈠地金ｔｈｅｋｉｎｇ　　　白蘭　　　　一六一　　九三六　　一四三四㈡叟考ｓｉｒｃｏｌｉｎ　　糯而　　　　一四七　　七九０　　一二三一㈢及鐵ｊｅｔ　　　　　　　白里納　　　一五一　　五三三　　七一二 
　　　　　　　　　　　　　　總共　　　三０四六　四九九五 
　　共十五匹馬起步 
　　頭馬勝一乘半二馬勝一馬頭（時間）五十七秒五之四（獨贏）一四元三角（馬位）（一）六元三角（二）六元五角（三）七元六角 
（搖彩）頭獎五○二號二○七二元二獎六八三號五九二元三獎七八○號二九六元搖出而未勝者各得洋二十元（搖出而未勝之號）三五○七七七七五四七四九三九三四七一七○五六九一七八五二五二八三七七九 
　　第四次巴黎平力賽（路程）乘哩半 
　　馬名　　　　　　　　　　　　騎師　　　　重磅　　　　獨贏　　　馬位 
㈠加虚滿ｋａｓｈｉｍｉｒ　　　　白克而　　　一五六　　一六九四　　一八七０㈡羅馬滿　ｒｏｍａｎｍｅｔｌｉｎ　海而　　　　一五七　　一一二二　　一三二一㈢白衖利ｂｏｋａｒｉ　　　　　　白蘭　　　　一四八　　二○四　　　四二九 
　　　　總共　五五０九　　四八五九　　共十匹馬起步 
　　頭馬勝一馬頭二馬勝一乘半（時間）三分十七秒五之四 
（獨贏）九元一角（馬拉）（一）五元六角（二）五元九角（三）七元九角 
　　（搖彩）頭奘獎三一六號二二二六元二獎六二八號六三六元三獎五一○號三一八元搖出而未勝者各得洋二十元（搖出而未勝之號）四六九五二○四九九二三六七七八七八六 
　　第五次凡雖賽（路程）一哩四分之三 
　　馬名　　　　　　　　　　　　　　　　　騎師　　　　重磅　　　獨贏　　馬位 
㈠湯姆四愛白蓋ｔｈｏｎａｓａｂｅｃｋｅｔ　派得生　　　一六一　　七三八　九一七㈡矮抱潭ａｒｂｏｒｄａｙ　　　　　　　　小道勒斯　　　一五八　　五０九　六四五㈢克司山水ｃａｓｔｌｅｓｙｃｅｅ　　　　　沙生　　　　一五八　一二三四　一一六八　　　　　　　　　　　　　　　　　　　　　　　　　　　總共二九二二　　　三四一０ 
　　共七匹馬起步 
　　頭馬勝二乘二馬勝二乘（時間）三分五十秒五之二（獨贏）十六元三角（馬位）（一）五元三角（二）五元四角（三）五元二角 
　　（搖彩）頭獎五四二號二五七六元二獎七三六號八四一元三獎六六一號三六八元搖出而未勝者各得二十元（搖出而未勝之號）一四○六八二一一四五五九八 
　　第六次奶斯平力拍賣賽（路程）一哩四分之一 
　　馬名　　　　　　　　　　　　　騎師　　　重磅　　　獨贏　　　馬位 
㈠愛克切克皮兒ｅｘｃｈｅｑｕｅｒ　海而　　　一五四　　一０九一　一一三三㈡加軋南ｇａｒｇａｎｙ　　　　　　史利浦　　一五０　　六四　　　　一三０㈢立得而明去ｌｉｔｔｌｅｍｉｎｃｈ　抱而　　一四０　　一六　　　　　七六　　　　　　　　　　　　　　　　　　　　　　　總共二二九五　四五三八 
　　共十二匹馬起步　　　 
　　頭馬勝三乘二馬勝一乘（時間）二分四十秒五之四（獨贏）十三元二角（馬位）㈠九元㈡四十元一角㈢六十二元八角 
　　（搖彩）頭獎三八八號二六七四元二獎七二三號七六四元三獎七○號三八二元搖出而未勝者各得洋二十元（搖出而未勝之號）七六七八五五○八七五六一三一九一六三七 
　　第七次奥刀平力賽（路程）一哩四分之一 
　　馬名　　　　　　　　　　　　　騎師　　　重磅　　獨贏　　　馬位 
㈠惠鐵挪鐵ｗｈｉｔｅｋｎｉｇｈｔ　馬辣　　　一六０　一０三三　七三七㈡亞而皮兒ｏｌｄｂｉｈ　　　　　　白里納　　一五九　七０九　　六七七㈢哈爾濱ｈａｒｂｉｎ　　　　　　　白蘭　　　一五二　三一七　　八一四　　　　　　　　　　　　　　　　　　總共三五九三　四六七七 
　　共十五匹馬起步 
　　頭馬勝一馬頸二馬勝二馬頸（時間）二分四十一秒五之三（獨贏）十五元三角（馬拉）㈠九元四角㈡九元八角㈢九元六角 
　　（搖彩）頭獎七五○號三○二四元二獎九一一號八六四元三獎九四一號四三二元搖出而未勝者各得洋二十元（搖出而未勝之號）一一一六八○七七七二一四九五六三六二六五五七二三一○二九七三五六七○四二三 
　　第八次蒲老業杯賽（路程）四分之三哩 
　　馬名　　　　　　　　　　　騎師　　　　重磅　　　獨贏　　馬位 
㈠叟考令ｓｉｒｃｏｌｉｎ　　　海而　　　　一五二　　五四三　五五二㈡富而妊施ｆｕｌｌｈｏｕｓｅ　糯而　　　　一五二　　六九六　七五二㈢敵納甘ｄｉｎｎａｋｅｎ　　　　泡各克　　　一四五　　三０六　二四六　　　　　　　　　　　　　　　總共　　　三二三五　　四二六四 
　　共十八匹馬起步 
　　頭馬勝一馬頭二馬勝半乘（時間）一分三十一秒五之二（獨贏）二六元二角（馬位）㈠十一元九角㈡十元㈢二十元五角 
　　（搖彩）頭獎二五一號四八五一元二獎七九四號一三八六元三獎七二五號六九三元搖出而未勝者各得洋五十元（搖出而未勝之號）八八四一三七七三七三五六二九九一○九一七八○四四五六三九九八六八一六八六一四六三八九五 
[全國商聯會開會尙須延期]  
　　全國商會聯合會定期本月十五日在滬開會曾紀前報現悉因時局不靖之故各地代表來滬尙有困難故該日尙不能開會惟改至何日尙未能定云云 
[職業專校免改初中之廳令]  
　　江蘇敎育廳訓令上海縣知事文云案准江蘇省敎育會中華職業敎育社函開敝會據唐委員春霆提議維持各縣已成立之職業學校免改初中案一件到會當經敝會會同敝社詳加討論僉以職業敎育經官廳之提倡社會之鼓吹據敝社最近調查學校數已增至六百十五所推行之速已可想見而新頒學制正在提倡設立職業學校及辦理分科則此後之推廣方興未艾設將已成立之專校改辦普通之初級中學非特與新制辦法未合已往之成績並將因此受重大之損失確極不適現情至各縣因小學畢業生升學之便利開辦普通初級中學固甚需要果因經費支絀未克設立專校不妨與師範學校併設以期費省易學此層已由敝會建議於貴廳倘荷通令各縣照辦則在費絀各縣設置普通初級中學得有簡便易行之辦法原有之職業學校即不至受改辦之影響合亟抄錄唐會員原提議案會函建議敬希鑒核加以棌納即賜通令遵行實爲公便等因並附原議案到廳准此除函復並分行外合將原議案抄發令仰該知事轉飭敎育局查照辦理此令云云 
[寳山各學校舉行巡迴文庫]  
　　寳山縣立及鄉立各校將舉行巡𢌞文庫由各學區學務� 
委員訂定留置地點第四學區已由學務委員徐平訂定於昨日起舉行茲錄其簡章如次 
　　「寳山縣巡迴文庫簡章」㈠每組送交指定學校按照書目點明册數由校長塡具收據負保管之責期滿移轉他市鄉學校時亦如之㈡校長收到文庫後即行通知本市鄉各學校隨時閲覽「閲覽規則」㈠閲覽處所由指定管理之學校職員定之㈡閲覽處所置文庫書目及簽名簿閲覽人應於簿上書明姓名及閲某書某册並交還日期㈢閲鑒人如有塗抺損壞書籍等事須照價賠償㈣閲覽書籍每人每次領書以兩種爲限俟閲畢交還後更換他種書籍㈤本則有未盡周密處得由管理文庫職員增訂之「增訂附則兩條」㈠管理文庫學校之職員於留置期滿前三日應將借出書籍槪行收回以便轉交敎委㈠此項書籍凡已立案之私立學校敎職員得借閲之 
[南洋大學球訊]  
　　大學部與海關西人賽中學部與徐滙公學賽 
南洋大學球隊今日下午三時與萬國義勇團海關西人比賽南人方面隊員爲周家　（隊長）·錢崇蒞·駱美輪·黄文建·葉熙城·成家棟·黄緯芳·寗樹藩·程賢·徐樂·丁人夔·梁銘法·嚴壽栱·沈文泗李庭三陳耀奎諸君又該校中學部球隊亦於今日下午三時與徐匯公學球隊作友誼比賽其隊員　温聯東（隊長）·周賢言·黄振華·黄懋任·伍肇昆·陳璞·楊大新·温聯材·陳雲添·戴麟經·盧濟滄·沈葆昌諸君且聞該校體育會爲提創體育起見特發起上海各中學足球聯合比賽會邀請滬上各中學加入現在已函允加入者有復旦大學中學部·南洋中學·及省立第二師範學校等不久即將定期開會討論進行方法暫時則由該校體育會張松亭君及足球管理袁丕烈君接洽一切云 
[青年會全國大會代表赴港]  
　　代表總數五百以上 
　　基督敎青年會本月十六日在廣州開全國大會業誌前報計各代表由天津·北京·保定·漢口·南昌等處來滬者有二百餘人之多連日由青年會協會招待參觀本埠商品陳列所及商務書館印刷所頗形忙碌昨日上午十時各代表均齊集招商局中棧碼頭登傑弗生總統號并在甲板上攝影以留紀念并聞此次大會到會人數約在五百以上除在滬集合外所有福州·厦門·汕頭等處代表二百餘人均齊集香港一俟該輪抵港即將會合同往廣州云 
[女青年會全國大會昨訊]  
　　廣東女青年會總幹事將到滬 
　　女青年會全國大會代表將於十七日前後到滬來後各代表須至上海老靶子路六十一號上海女青年會呈騐憑證簽名注册並領取由滬至杭之車票聞各代表在大會之前後均由靶子路女青年會欵待且廣東女青年會總幹事羅有節女士此次亦來滬參預大會按羅女士曾在美國孟德好留大學畢業曾任眞光女校敎職來滬後將寓鄭揚秀夫人家此次大會總題爲「女青年會對於中國今日之婦女有何貢獻」其餘各項問題將分組討論云 
[神户日商致謝總商會]  
　　總商會昨接神户日本商會來函云宋·方兩會長閣下此次敝國猝遇震災實屬非常之不幸辱承簡派徐可陞先生代表貴會遠臨拯救勞瘁不辭同人等受惠之餘莫名感激但恨招待不周諸多簡慢深抱歉忱惟冀可陞先生他日重來再圖報稱專此奉謝即頌日社商會會長龐川儀作副會長西川莊之救災會會長町野良直 
[林騤今日報告日災經過]  
　　中華敎育團救濟日災會及中華學藝社赴日代表林騤君已於前日乘山城丸返滬該會已分函江蘇省敎育會縣敎育會·上海總商會·各報館定今日下午二時在一品香爲林君慰勞聞林君已預備將日災種種未經揭載者一一報告云 
[災僑乘車免票之證明]  
　　中國協濟日災義賑會致函江蘇特派交涉公署略謂直魯兩省由日回國災僑二百二十七人内領有駐日使館證書者一百六十八人未領者五十九人所有經過各路業經電請交通部一律發給乘車免票現除滬寗局已照發外其津浦·京奉兩路免票由敝會備具正式公开函交由該災僑等特赴各起站領取擬請分電證明等情聞許交涉員已分電南京·天津·交涉員轉知津浦·京奉路局照辦云 
[催請開辦航政局之公函]  
　　力駁上海兩商會 
　　航業代表蔡永祥等函省議會云敬陳者竊我航帮千呼萬喚而始實現之航政局自蒙豈會審查通過咨行省署辦理曁經貴議員朱君翼雲等八十餘人公函并保舉于君殖爲航政局長後又奉省長委派先行籌辦分别組設凡我航商莫不額手稱慶以爲挽救有日矣庸詎知該局開辦垂四閲月僅於滬上作無謂之周旋置吾人盼望殷切之江北重要各埠於不顧雖經我各航帮紛呈省署請加督促無如該局昧於事實故作紆迴以致夜長夢多有非意料所及者連閲報載有所謂上海木商會館或商船會館聯合與航商不相關涉之商團十數名義聳動上海總商會縣商會函電紛馳對於航政之設大加指摘永祥等始猶以爲定章欠善人人得而責言也不謂再接再厲直以撤銷航政局爲請一則曰各處航商羣起反對再則曰三十萬航商同聲泣禱種種離奇口調如墮五里霧中夫保航機關本爲我江南北各航帮·公同請願於議會官廳而始設立各處航商方盼建設之不遑又何羣起反對之有所云三十萬航商泣禱一語尤爲信筆雌黄要知航政乃航商利害切身之事斷非他人所得越俎代謀該函電所云本擬不加置駁特是其中關於建設原因以及事實眞相頗含有誤會之點永祥等則不得不稍加糾正尙請貴會特别注意焉查總商會致函貴會有云「省公署徇省議員朱翼雲等函請批准設立航政局」我各航帮痛私費之擾害苦官捐之繁苛已久民國六年公推代表楊長標等請願貴會謀除痛苦是年六月十三日經大會公决建議省長將一切積弊澈查痛革並擬訂保護航業單行條例交會議决以利航行而蘇商困即經省署通飭所屬各道縣辦理去後時閲數年卒無效果各航帮因續於前年仍推楊長標領銜請願貴會仿照廣東成例建設保航機關乃輾轉遷延直至今春臨時會内始蒙議决先行籌辦朱議員等八十七人之公函亦認航政局有建設之必要特保舉于君爲局長耳是航政局初由我航商自動請設並無所謂省署據函而後批准設立者明矣此應爲糾正者一也又云「航政局職權與實力萬萬不逮原有之機關」所謂原有之機關將爲縣知事乎則縣知事處理民刑猶且時虞積壓安得餘暇顧及水面將謂水上警察乎則水警固未遍設於大江南北即已設寥寥數處亦祇能保其範圍以内之治安而已如謂我帆航駐泊之地亦能遙爲控制斷無是理至航政局職權與實力慮其不足保護則發軔之初事在人爲現正督促該局力謀盡善此應爲糾正者二也又云「易陋規爲旗照費航商之負擔依舊」是無異屋外人揣測屋内情形之語也不知陋規一項言之齒冷今姑就江北瑤宿兩埠而論每船每歲所納私費至三四十元之鉅該處如此他處可知再加各縣重重捐欵血汗錢文剝削殆盡我航商所受痛苦豈滬上商界諸公所能夢見將來航政局革除私費歸併繁捐則我所繳之照費每船每歲最多額不過十元所省奚啻蓓蓰費取其輕人之恒情况人民對公家本有納税義務一舉兩得何樂不爲此應爲糾正者三也又縣商會函云「一二行政司法之初級官吏苟能盡其行政司法之職責則航商之保務其能力已綽乎有餘」行政司法之官吏離極盡其天職而於水上航商恐亦難於兼顧遑論保護蓋彼行政司法衙署任何案件總有固定程序斷無因係航民事件遂能隨到隨辦隨辦隨結况航民習慣光陰寳貴素守居舟爲儉之戒故欲求保護舍特設機關未由收其實效此應爲糾正者四也總之航政專局關係航民切身利害故我各航帮連年奔走呼號盼望至殷若謂保護章程欠妥設備手續未周深冀海内賢達代議明公及時加以匡正功垂不朽此永祥等所當永供長生者也倘如該木商會館等所持論調直似一味破壞自是别具肺腸我航帮雖愚亦難終於縅默獨怪夫總商會爲　　名流萃集之塲不乏閲歷閎通之士胡竟不加考察罔恤眞正航商疾苦不憚越俎之嫌率爾轉陳殊爲遺憾永祥等爲防止淆惑起見適逢貴會常會之期用特瀝陳情形伏希諸公垂念航商眞正民意憐恤多年痛苦秉照前此議案立賜咨催省署轉飭及早實施務祈達到革除私費歸併繁捐之目的爲止是皆出自我神聖代表之所賜也無任屏營叩禱之至專肅謹陳蔡永祥等七十人 
[災歉善後公債處在寗開會]  
　　方椒伯請蘇民生代表列席　 
上海總商會副會長方椒伯君昨接江蘇國家分金庫災歉善後公債處函謂災歉善後公債定於十六日上午十時在南京公共講演廳抽簽還本先一日（十五日）下午二時在省公署開董事會磋商一切望届時蒞會出席云云茲悉方君因會務覊身不克赴寗特函請南京總商會副會長蘇民生君代表前往云 
　　尙有本埠新聞等轉入後頁 
 
 
 

Page 15

 
 
第一萬八千一百八十八號;中華民國十二年 西曆一千九百二十三年十月十四號
星期日 * *本埠新聞二 
[浙温災僑回籍]  
　　温州同鄉會四次遣送災僑温州旅滬同鄕會前以温處災僑麕集滬上特商准達興輪船公司徐忠信君專派三江輪船代爲運送昨日下午四時該輪由寗紹公司碼頭啓椗該會派有護送員孟少卿·周文侯等隨船照料計此次回籍者爲第四批共四百八十人内處州·青田人居十分之八乃前次乘英輪德加大號返國者聞該會截至今日止招待同鄉災民已達四千人處人佔其大半一切均由温州同鄉會供給但聞該會經費本不寬裕今因招待費用浩大極難維特昨已再向會員勸捐並電杭州潘師長·夏警務處長乞賑云又該籍災僑共有七百四十餘人借住四明公所定於十六晨由飛鯨運送回籍今日上午長順丸進口聞尙有該籍災民五百餘人到滬云 
　　護送災僑赴温醫隊返滬本埠中國紅十字會由滬護送僑日災民赴温黄戒宣醫士昨乘飛鯨船返滬向該會提出報告書云 
　　十月五日夜半由滬率同張·耿二君登飛鯨商輪是夜求診者數人六日晨八時展輪天氣尙清和此次災民計一千零九十四人該船本祇能裝載五百人以此極形擁擠全船幾無隙地致走道亦須前後左右顧視恐踐踏也且炭氣極重空氣不清即健者處此等空氣中亦有頭暈腦脹之患故得腹痛·腹瀉·頭痛者不下二十人而其中有眞正霍亂者二人即林阿全係六日晨五鐘得病十一人鐘大發來勢甚惡登時即爲檢出注射器具且商請温州同鄉會代表轉商船上讓出官艙一間作爲臨時聞刀間以此略爲躭擱至下午二時半始爲開刀注以食鹽水惟該時風浪已大致船身顛簸不定勉等頭暈欲嘔亦不自持以此只能囑張耿二君輪流看護至下午七鐘注射終了計注射九磅而患者斯時精神極健爲之慶幸第以是晚風浪尤大顛簸頗甚致將玻璃缸打破勉等自六日啜稀粥一碗後均不能起困頓在床至次日九時風浪略平因距離温州不遠矣此時始能勉强起床啜粥迨至十時一刻又有鄭逢兼發現霍亂症來勢尤猛立時即爲注射助心藥一針恐不及裝置也以玻璃缸只携一只業已打碎該時頗形焦急無已惟有將鹽瓶代用十時半開刀至下午四時半　計注鹽水八磅此時患者精神亦頗健六時船抵碼頭即有各機關人員招待即先將病人飭送甌海關醫院安置縣知事已代定鹿城旅館并承政務科員吳君寳宗招待到旅館八日晨九時率同張·耿二君往甌海關醫院察看病人精神甚好可保無虞旋即偕同鄉會曹君往道尹·知事·警察局·海關監督等處以謝招待之盛意九日承甌海道尹縣知事設筵慰勞十日夜又搭飛鯨輪船遄返上海黄勉醫生舟中書 
　　「由滬赴温災民之病者姓名」林阿全·鄭逢兼·徐蘇氏·陳氏·潘國琛·林國權·蔡時波·吳阿元·潘石濤·張少慶·林鄭氏吳鳳章·張蘭梅·黄阿六·陸志成·張宏達·陳如永·潘國綱·潘國紀又該會總辦事處接到甌海道尹發來報告災僑抵埠情形一電云上海中國紅十字會總辦事處鑒虞日午後六點鐘飛鯨到載有第二次輸送回籍温處災僑一千○九十四人並紅十字會派有醫員三人同鄉會護送員三人平安抵埠秩序安寗派員招待分别籍貫酌給川資囑其回里安業計永嘉籍者四百三十八人青田籍者四百四十五人樂瑞等縣藉者二百一十一人患時症者數人當送甌海醫院爲之治療所有招待各項費用仍由永嘉縣張知事　墊知關　注　以奉遠沈堅佳印 
 
[温州同鄉會第四次遣送災僑回籍攝影] （南京路心心照相館攝） 
[一週間之金融狀况]  
　　銀幣本週以來洋釐市價堅穏寗杭兩幣廠運甲有一百八十七萬出口無多其市面得以立定者因本街花米等新貨上市用途活動之故統扯略增三毫七忽半（星期一）午市價七錢二分零八毫七忽半（星期二）大一毫二忽半價七錢二分一釐（星期三）國慶休息（星期四）小二毫半價七錢二分零七毫半（星期五）勿動（星期六）小半釐價七錢二分一釐二五本星期内中交兩銀行由杭州運來洋一百零七萬元由南京運來洋八十萬元本街錢莊裝去濟南洋二十萬元又裝去南通州洋十萬元昨晚止各銀行錢莊查倉存底現洋四千一百七十三萬元 
　　銀拆近來現銀各外國銀行陸續有大條進口然銀根有外寬内緊之局本街錢莊帮供各界用途亦繁故星期五日早市高至四錢昨日午市已漸低落（星期一）午市息價二錢三分（星期二）小四分價一錢九分（星期三）雙十節休業（星期四）大九分價二錢八分（星期五）大三分價三錢一分（星期六）小一錢七分價一錢四分本週外洋進口有麥加利滙豐嗬蘭大通友華等銀行由花旗公司裝來大條三千五百八十四條麥加利裝去孟買五百七十七條本街裝去福州大條一百七十九條交通中國裝往杭州大條一千九百零五條又裝往南京大條二百五十二條昨晚止中西各銀　錢莊查倉存底銀二千四百四十八萬兩大條一千二百七十五條 
　　絲交易本週以内洋莊所銷廠絲經交易不暢緣日本絲商已無甚進胃故各西商亦以美法兩國絲價平平買入者皆束手市面呆滯（星期二）成交乾經二百二十包扯價一千一百四十兩（星期五）成交二百七十包扯價一千零十兩（星期六）成交一百包扯價八百四十兩總共成交五百九十包計值元六十萬零七千五百兩 
　　滙率本週大條銀日有更動先令尙稱平平祇星其一五各縮二五星期四長二五銀行各滙營業市價在週初趨疲後則極形穏定總計本週大條銀近期共縮零六二五掛三十一辦士三一二五遠期則長零六二五掛三十一辦士零六二五先令亦縮二五掛三先令零半辦士印滙小三羅比掛二百二十二羅比二五法滙小五十法郎掛一千一百三十五法郎美滙小半元掛六十九元二五東滙大七五掛七錢一分二五嗬滙小一盾半掛一百八十一盾新滙大七五掛七十七兩半香俄兩滙則仍未變動計香滙仍掛七十四兩二五俄匯仍掛五十萬羅卜（星期一）銀行賣出十二月份先令價三先令零九三七五買進三先令一辦士又賣出十二月份美滙價七十元零二五買進七十元零三七五又賣出十二月份東滙價六錢九分六二五買進六錢九分三七五（以上均係一週間之最硬價又係星期一銀行開盤價）又是日後巾賣出十二月份先令價三先令零六二五買進三先令零七五（星期五）銀行賣出十二月份美滙價六十九元半買進六十九元六二五又賣出十二月份東滙價七錢零三七五買進七錢零一二五（以上均係一週間之最軟價）「星期六」銀行賣出十二月份先令價三先令零六八七五買進三先令零七五又賣出十二月份美滙價六十九元七五買近六十九元八七五又賣出十二月份東滙價七錢零一二五買進六錢九分八七五（以上均係星期六收盤價）計星期一銀行開盤與星期六收盤價比較先令軟二五美滙緊半元東滙緊半分其最高低相差計先令銀行賣價爲三一二五買進價二五美匯七五東滙亦差七五交易則仍未十分暢旺云 
　　標金本週間十一月份標金在週初因滙市步疲故上落甚大後則漸平計星期一爲一週之上落最大者有四兩之升隆星期二爲一兩七錢之上下星期三因係雙十節先令等均無市况故較平穏爲一兩之漲跌星期四有二兩三錢之起落星期五爲一兩八錢星期六則有一兩四錢之上落又「星期一」開盤爲三百三十五兩八錢又是日小至三百三十五兩（一週間之最低價）「星期五」漲至三百四十兩零五錢（一週間之最高價）「星期六」爲三百三十九兩收盤計自星期一開盤與星期六收盤比較好起銀三兩二錢其最高低相差則有五兩五錢云 
[友華銀行滙市報告]  
　　昨日友華銀行滙市報告云十二日倫敦大條銀價近期縮一八七五遠期零六三五紐約以節日停市今日此間滙價掛牌僅佛郎縮爲一一三五枚餘均照昨日弗動昨日倫敦銀價雖落今日此間市况仍穏定投機家固時有購進意而銀行即踴於售出英镑售價常爲十月份三先令零八一二五十一十二月份三先令零七五美金售價近遠均六十九元八角一分二五日金售價近期七十兩一錢二分半遠期七十兩銀行滙票定價英镑三先令一便士三七五美金七十一元五角梯郎一一八零枚昨日倫敦兩市中國仍售出市况收盤穏定 
[上海商業市况彙錄]  
　　公債票 
　　昨（十三日）各種公債票大致承日前漲高之餘勢市價依然趨漲但交易總不見十分熱鬧金融公債現貨千元票祇後市開盤時做出一盤價計六十五元八角較前日好起三角十月期開盤六十六元嗣後曾跌至六十五元八角五分迨收盤時受主頗不乏人價高至六十六元一角計漲三角五分十一月期全日交易極佳市面甚爲穏固收盤六十六元六角計漲二角五分整六現貨由五十元零七角逐盤改高至五十一元收盤雖跌去一角比前日已奸起四角十月期漲落情形完全與現貨相同收盤五十一元零五分計漲四角十一月期結果比前日大二角收盤價爲五十一元五角五分償選八釐開盤十九元七角較前日提加二角其後進出相等故市價無所改變整理七釐祇收盤時做出一盤價計五十四元五角與日前市價相彷七年長期及三五年大小等票毫無受主故價未揭曉云 
　　國内滙兑 
　　上海商業儲蓄銀行國内滙兑十三日行市報告云今日津電銀滙跌落一兩爲一千零五十九兩五錢洋匯仍爲一千零十元京滙情形略同計公砝爲一千零五十一兩五錢洋爲一千零十一元漢電銀匯漲起五錢計洋例每千兩合規元一千零三十兩零七錢五分釐價亦見提高今市洋滙掛牌爲一千零零八元較之昨市漲起一元五角烟台貼票趨勢漸微今電價爲八兩五錢計烟估每千兩合規元一千零十一兩五錢價長三兩五錢洋滙未動川滙萬縣漲十兩爲一千零十五兩洋滙漲十元爲一千零十五元豫滙稍見跌落計許州爲一千零十二元跌去三元周家口信陽州各跌二元同爲一千零十元其餘皖贛吉黑等滙均如昨市云 
　　外幣 
　　昨日各種現貨外幣市况甚爲平定洋商方面大都因預備午後賽馬致無需要華商進出之數各無躉數交易旣稀票價遂無所改動其中祇港票比前日大一釐買價爲一元零一分八釐日票買九角六分計小二釐英票成交價九元一角美票成交價爲一元九角七分荷票爲七角四分馬克買一元五角五分法票計一角二分二釐坡票爲一元零三分各與前日行情相彷羅卜各票呆滯非常價格因此毫無改更云 
　　紗花 
　　昨日星期六各客帮現貨本紗交易平平市價漲起五錢漢口牛莊江西等三帮買進略多其餘各客帮之買進者仍屬零星花色總計購成本紗三四百包日紗五六百包公會小包未有售開交易所標準紗價近期漲四五錢遠期漲一兩許三品紗大阪來電近期漲二元數角遠期漲四元美花無電報印度棉花朋搿而白洛處各漲兩個羅比奥浮辣漲一個羅比申新紗廠開出十四支人鐘大包七十五包價一百五十七兩五錢一個月期扣佣恒豐紗廠開出十六支富貴圖一百包價一百六十四兩本月份期其餘各廠均無開出棉紗市面仍形穏定之勢 
　　昨日棉業交易所通州棉花標準近遠期均小去三四錢紗廠聯合會報告三新紗廠買進現貨送廠陜西花二百包價四十一兩陳公茂買進現貨棧交陜西花二百件價四十兩零五錢陳公茂買進現貨棧交陜西花一百件價四十兩零二錢五怡和廠買進現貨送廠太倉花三百包價四十兩零五錢廣帮買進現貨棧交餘姚花四百包價三十五兩八錢溥益廠買進現貨棧交家鄉花三百包價三十八兩 
　　絲市 
　　昨日星期六洋莊絲交寂靜絲海外市面依然不振而滬埠各絲商仍持價漲方售是以廠乾絲經交易一時猶難接近川魯黄廠經美法等處需胃雖殷然以來源不繼成交無聞八繭灰經各美莊亦續有進意而華洋絲商手中餘貨類皆售罄以致無貨應市交易停頓市况沈默云 
　　茶市 
　　昨日本埠洋莊茶市祁寗等路之紅茶仍無交易路莊溫州土莊等路之綠茶亦無大宗成交人心趨疲市面仍無重大發展綠茶總計成交九百八十一箱珍眉大帮珠茶等項居其多數珍眉成交二百零四箱係由沙咪祥隆等行買進來路莊貨售盤自五十兩至五十四兩土莊貨售盤三十四兩較前日仍無漲跌大帮市面略爲活動成交二百九十五箱係由天裕錦隆兩行買進售盤自二十七兩二錢五分至二十九兩七錢五分市價較前約低一二兩蝦目珠茶怡和洋行頗爲注意但認價太低成交仍不見旺全市總計買去九畹香中興等牌號之貨一百九十九箱婺源屯溪之高莊貨價五十五兩温州土莊之貨價自二十八兩五錢至三十三兩較前均未見高云 
[皖同鄉會議反對捲烟税]  
　　皖省實行徵收捲烟憑証税後烟商羣起反對並釀成停業風潮已迭誌前報安徽捲烟公會安慶·蚌埠·蕪湖三處特派代表江鴻圖·劉松泉·鳳歧山（安慶）謝印波·常昆泉·戴文波（蕪湖）年蘭洲·彭琢如·楊孟莊·張佩秋（蚌埠）等十人來滬請求該省同鄉會設法援助該會昨日午後五時特開會討論余魯卿主席首由各代表報告各該埠勒徵情形並説明經收是項税欵之種種黑幕報告畢張紀振·王龍亭·李少穆等發言略謂包辦是項捐税者旣有如是之黑幕本會當然極力援助但本會所反對者並非反對其微税實反對其包辦者不法行爲云云討論結果由各該埠烟商自行持堅决之抵制並須具寫詳細公函報告該包辦者黑幕之眞締本會自當根據報告致電呂調元質問其增加税額之理由議畢散會已六時餘矣 
[浙省將隨車稽查偷税紙烟]  
　　浙省自實行徵收紙烟税後對於火車上茶房侍役人等夾帶偷税紙烟異常注意茲悉滬杭甬路局昨已接奉慮·張兩長指令即日加派稽查員四名隨車嚴密查察如夾帶紙烟在五十枝以上者照章補税五百枝以上從重議罰一俟稽查派定即當實行云 
[杭富英案提證候訊]  
　　杭長西控孫義楨糾衆毆傷伊子杭富英以致斃命當由檢廳派員騐明富英受傷後因病而死諭令棺殮候示在案茲悉此案死者自奉檢騐後詎屍屬攤屍不殮嗣經法庭反復開導其屍雖殮而屍棺仍置該廳大門前昨日經法官飭警押令屍父將棺遷去之後杭長西又投檢廳具詞要求爲死者伸雪檢察官查得孫義楨與杭富英衝突據稱爲八月十三日午後在富潤街七號門牌潘洪生親母潘許氏家内雙方扭毆時該氏等在塲目覩等語是以飭警往提該氏等一干人証來案以便提同在押之孫義楨質訊核辦 
 
 

Page 16

 
 
第一萬八千一百八十八號;中華民國十二年 西曆一千九百二十三年十月十四號
星期日 * *[南工巡捐局修屋執照新章]  
　　滬南工巡捐局昨發布告云爲布告事照得本局工程處原訂修理房屋執照章程殊欠完備以致區内房屋往往因修理問題發生種種窒礙影響路政實非淺鮮欲謀補救自應增訂章程嚴加限制俾資遵守當經增擬修理執照三條提交本月董事常會議决通過呈奉護軍使核准照辦各在案除飭令工程處於十一月一日起施行外合行布告各商民人等一體遵照切切此布計粘章程計開（一）房屋修理有路綫關係者不得換樑換柱拆砌樓墻垣不得在攔栅以下拆砌平房墙垣不得過該屋高度半數平房不准加高改建樓房欹斜房不准牮直如有上項情事應即照章翻造收讓路綫關係者亦須經過本局派員查勘確屬堅固無碍方准給照（二）修理房屋如路綫已經規定而尙未收讓遇有下列各項之一者不得請領修理執照「甲」舊屋桁條柱子已經損壞須更換者「乙」牆壁歪斜或與柱子脱離樓房須拆砌至擱面以下平房須拆砌至離地六尺以下者「丙」地脚走動房屋欹斜者「丁」街房門面改砌磚墙庫門者「戊」原有平房修改樓房者（三）凡内進房屋及與規定路綫並無妨碍者倘遇修理亦須經本局派員查勘如無房屋欹斜地脚走動平房改修樓房接柱等情均准給發修理執照 
[前晚狄思威路火警]  
　　共燬房屋十八幢 
　　前晚夜半一句半鐘虹口狄思威路二百六十五號門牌永順帽子店忽然火發頓時冒穿屋頂紅光直冲九宵延燒至二百五十九號殷大通帽子店·二百六十號康裕生煤炭棧·二百六十一號李萬興帽舗·二百六十二號居户鄭仲軒·二百六十三號夏錫記煤炭棧·二百六十四號殷順昌銅匠店二百六十六號居户張祥昌·二百七十六號金瑞記·二百七十七號李興甫均帽舗·及一千二百二十六號王順昌帽舗·一千二百二十七號李金才銅匠店·一千三百三十三十一號李義卿·一千三百三十二號李恊順均帽舗·一千三百三十三號吳萃五工房·一千三百三十四號苗岳義帽舗當經公共租界各段救火會聞警立驅皮帶車馳往灌救因其時火勢猛烈焚燒至二時許始行撲滅共計焚燬房屋十八幢事經該管捕房得悉立飭通班中西包探曁華印各捕到塲彈壓一面復派華探季寳林與七十二號西探聽克拉前往詳查起火情形禀候核奪 
[製筆工人要求加資]  
　　南北市各筆店製筆工人因工資甚小且皆錢碼計算前曾開會集議增加辦法每千枝加二成改爲洋碼自九月初一日實行推出代表劉金陳洪生等四人分向各店主請求乃店主方面頗不一致故劉金等四代表昨特召集各工人開會報告逕過情形向衆陳述各工人以此再不增加難以度日如不達到目的一律休業請同業今日各回店再向店主請求限三日答復倘不照辦各向店主辭退未知如何解决也 
[閘北十一路商聯會開會紀]  
　　閘北十一路南界聯合會昨假大統路商業銀行開全體大會到會者二百餘人公推原發起人竇耀庭爲主席報告開會宗旨次由臨時會長余錫品報告經過情形次公推正式會長陳耀彩提出會長一席歸乎負責擬仍請余錫品爲正會長徐印棠爲副會長並補推陸葆蓀爲副會長當經全體贊成來賓戈朋雲·朱劍三等説末攝影而散 
[楊樹浦橋碼頭騐貨廠明日開辦]  
　　江海關税務司頼昨發布告云爲布告事照得本關新設之楊樹浦橋碼頭騐貨廠現定於本月十五日（即星期一）開辦查騐出口並復出口貨物凡商人押運出口並復出口之貨裝入停泊浦江江心之輪船運出者或在本關碼頭查騐或在楊樹浦橋碼頭查騐悉聽商人之便如遇退關之貨原在何處查騐者應仍舊由該處辦理爲此布告仰各商一體周知此佈 
[昨晚法租界菜市街火警]  
　　昨晚八點時法租界菜市街第二百六十號門牌某姓家忽兆焚如延燒左右貼鄰四五家當由救火會念驅皮帶車到塲施救始熄後由捕房飭探將火首帶入捕房候核 
[興聖街前晨火警]  
　　法租界興聖街六十一六十三號門牌雙開間成泰祥和記顏料毛冷京廣貨店於前晨厨房煮粥遺失積薪起火頓時烟火四射冒穿屋頂延燒左鄰五十五號和泰裕·六十七六十九號榮泰祥·七十一七十三號長德康·七十五七十七號永新北號·右鄰五十七五十九號董洪茂·六十五號隆興昌等七户毛冷廣貨店當由救火會得悉急驅皮帶車到塲施救始熄事後捕房飭探李金生陸榮興前往查明起火情形回禀捕頭候核 
[南市火警併誌]  
　　前晚夜半十二時一刻滬南萬裕碼頭裡街八十七號門牌翻砂匠張阿龍家披屋内忽然火起頃刻冒穿屋頂當經各區救火會將消防器具馳往灌救得以熄滅僅燬披屋一椽餘未殃及後經該管一區一分駐所派警傳張到所問明起火原由姑念事出無心從寬薄罰開釋又滬南新西區境内日暉橋附近承大灰色染坊門前所搭之晾棚突於前晚夜半一時許火起由救火聯合會警鐘樓鳴鐘報警迨各區救火會將救火器具馳往施救時火已熄滅僅焚去晾棚一架其餘房屋未致殃及云 
[防止救火車電車互撞之方法]  
　　滬南大碼頭東區救火會因外灘馬路華商電車往來如織境内如遇火警若路經外灘轉灣往北或朝南者其救火機汽車等不免與電車互撞頗形危險且救火車出發時行駛極速電車司機人倉卒難以截機緩行現已經該會主任等提議防維方法决定在大碼頭外馬路中懸掛紅色電光燈兩盞其一燈光向南遠射可達關橋其二燈光向北射照能達十六舗橋方面以後遇警出發必經外灘者即將紅燈電光開照以便電車得警緩行刻已從事裝置經該會函致電氣公司請即轉告各電車司機遵照云 
[昨日西門電車小停頓]  
　　昨日下午一時許有法界行使十六舖至斜橋三十八號電車開駛至西門終點處各乘客正預備下車之際車輪忽然出軌不能前進幸未傾覆各乘客相繼逃下是時五路·六路各號電車亦停頓不能前駛當由法商電車公司派法工程師帶同小工十餘人將車輪撓起由别號電車拖帶回廠修理交通始得恢復然已歷二小時餘矣 
[蘇州河船捐歸劉鳳安承辦]  
　　滬北工巡捐局佈告云案照本局蘇州河一帶船捐舊商陸兆生期滿現以商人劉鳳安認數最長呈奉松滬護軍使令准辦理在案除分别呈函曁諭知外爲此佈告仰各船户一體知悉所有本局轄境蘇州河一帶船捐事宜自本年十月一日起歸商人劉鳳安承辦仰各知照特此佈告云云 
[拘獲久大刦案關係人]  
　　李國聞與馮小鬍子均因與十一月十八號在楊樹浦龍江路久大烟紙店被盜糾黨持械搶刦値洋一百五十元之衣飾鈔票現欵一案有關前日被該管捕房包探金養吾緝獲昨最解送公共公廨請究經張襄讞會同日副領事清水君略一質訊諭令收押展期十四天查明再訊 
[拘獲刧案盜犯]  
　　四區巡官宋伯昂率偵緝隊士蘇升警探謝啓華在鐵路北破獲行刦義泰烟紙店之盜犯王盛林·王銘寳·姜玉文等五名又續獲窝藏手槍之吳萬才一名除姜一人係通州籍外餘均鹽·阜邵伯·等人前日復經宋巡官按名隔提出研訊王銘寳·姜玉文又供認陰曆五月初三晚同夥七人往眞茹西廟地方行刦牛痘醫生丁洪祥家得金戒三只金環兩副現洋七十四元衣服數件曾開手槍兩響並未傷人等語當派探警押送王銘寳至事主家查詢屬實帶回收押候緝獲在逃各犯一併解廳核辦 
[行人察係病弊]  
　　前日下午一點半時有年約四十餘歲身穿呢短大衣藍布舊短衫藍布新單袴有袋老布底鞋子頭戴呢鋼盆帽之某甲行經法租界後新街三十八號門口忽然猝斃由捕查見報告捕房飭探前往察得委係病斃當將尸車送同仁輔元堂騐尸所因無家屬諭堂棺殮聽候家屬認領 
[控究違背合同]  
　　江灣守學工廠工頭丹陽人杜森林前日扭蔡鎖洪至四區控稱六月間薦蔡至偷雞橋協和廠爲製造玳瑁眼鏡脚工人該廠由徐文煥發起民爲經理蔡與朱南山·湯鑫保·張國泰均爲協理訂有合同三年之内不准將製法私授他人今蔡違背合同另創協興公司並將廠内工人勾去七名請究奉諭轉解司法科訊辦 
[貨車須遵時行駛之布告]  
　　滬杭甬鐵路車務總管於昨日（十三）通告各站長文云查本月八日二五次貨車自臨平站起至上北站止沿途早到早開竟快至一一零五分之多現在修路之處頗多如此毫無定時非惟工程方面深感不便且難免有危險之虞嗣後無論各種貨車務須按時開行以保安全而免危險實爲至要仰各遵行此布 
[股東控告經理案註銷]  
　　立興記輪船公司經理賀圭慶被該公司股東徐伯勳何老梅·屠金林等延婁敦律師在公共公廨刑事科控告侵佔公司財產一案昨由李襄讞會同美雅副領事集訊婁敦律師述明案情即由徐等二原告分别上堂據稱被告將公司產業及輪船招賣伊等在鄉間見報登廣告方知其事迨來滬而公司已改名爲協記查公司營業雖屬虧本但究蝕若干被告並未預先通知而其出賣公司財產亦未得股東允許云云被告亦延律師辯護謂因營業不振負債莫償而各股東不肯出欵維持故將公司出賣俾清各債且已將賬略開送各股東查核云云中西官核供以原告所控刑事証據不足判將案注銷 
[被告交保候示]  
　　婦人蔡陸氏偕子蔡子鈞姪蔡囡囡等前投法庭控瞿長順魚行主瞿鶴鳴拖欠歷年承租蔡文泰魚行牌租銀四萬數千兩請求提追等情當奉地審廳推事官訊供之下以原告所控証據不足將案駁斥不准於是瞿鶴鳴即以刑事起訴於地檢廳控郁仲榴串通蔡陸氏等私造文書僞造印章要求提案訊究奉諭飭警將郁等一干人証提案研訊供詞各執候再訊在案前日午後又奉楊檢察官提案審理之下判郁仲榴蔡陸氏蔡子鈞蔡囡囡等四人各交一千元現洋保證金取如出外候示惟郁一人於次日將洋措齊呈案得以具保出外餘如蔡陸氏等尙在押未保云 
[狎客竊取財物]  
　　小工王永堂於前日至法租界小東門外花烟間内狎游竊取妓女汪雙喜之現洋金戒等物而逸質洋化用現爲法捕房包探陳之林查悉將王拘獲帶入捕房吊出原贓無多昨解法公堂請究先由原告汪雙喜投訴被竊情形詰之王永堂供認行竊現今無力賠償求宥中西官判王押西牢三個月以儆 
[瘋婦准予領回]  
　　杭州婦人陳楊氏因在愛文義路一千六百另七號屋内吵鬧由探將氏拘解公共公廨訊有神經病判送棲流所醫治在案茲悉該氏之病症已愈前日由氏夫投捕房求領奉捕頭允准於昨晨投廨禀奉陸襄讞與義副領事斐君判陳楊氏准交其夫領回 
[塌車肇禍賠償了事]  
　　塌車夫吳四前日因在浙江路拉車不愼撞壞李鴻卿之包車由捕查見將吳拘押昨解公共公堂經中西官訊明姑寛免罰着償還原告修費洋十五元了事 
[索還借檯起衅]  
　　浦東陸家嘴米店夥湯耀芳因與鄰婦陳陸氏索還借枱起衅口角該氏回家邀同伊夫陳官榮伊子陳福林伊母陸毛氏等再往報復以致雙方各受傷痕由三區警署飭警將一干人拘獲押送地檢廳訊辦下午奉檢察官訊供之下判令分别醫治俟傷愈再核 
[冒騙洋酒緩刑]  
　　寗波人楊連增前因假冒利益西飯店名義向昌升泰號冒騙洋酒當被察破報由捕房將楊拘解公共公廨押在案昨由中西官飭其將楊提案質訊屬實科以徒刑三個月宣告緩刑 
[五洲藥房准註册]  
　　上海五洲藥房昨奉上海縣公署令開案奉實業第七五四號訓令云案奉農商部訓令開案准江蘇省長咨稱上海五洲大藥房股份有限公司遵飭修改章程曁聲叙董事高鳳池等被選資格懇予核轉鑒核據情咨請核辦等因查該公司此次將章程修改曁聲叙各節大致尙合應准改正注册除咨復外合行塡發執照一紙令仰該廳轉給具領此令等因並附注册執照一紙到廳奉此合行令發該縣轉給具領此令執照隨發等因并附注册執照一紙到署奉此合行令仰該商具領可也此令 
[麵粉船被撞]  
　　駁船户吳全全於前日上午十一時承裝天泰成報關行麵粉一千包往卸怡生輪船出口不料駛近三菱公司碼頭外灘突被滙德豐第九十三號拖駁撞壞船頭·船梢二處損失麵粉九十餘包該船小老大常熟人某甲被軋傷腿部不能行動事後由該船老大吳海生報告水巡捕房請求向該公司索賠損失云 
[修竣震斷電線]  
　　前日（十二號）午後七時公共租界南京路新世界東首兩路電車駛過時電線忽然震斷跌入馬路中間火星直冒適有某號汽車駛過汽車夫竟被麻倒幸巡街捕趕來設法施救尙未肇禍略受微傷事後經公司得報立派電氣工匠數名前往修理約二十餘分鐘始行修竣恢復交通云 
[通緝秦新寶]  
　　法總巡昨日發出通緝文告云照得被告秦新寶名月波業校書蘇州籍年十六歲原住東新橋街一九三號於上月二十六號有沈姓來局票叫堂出外後即逃匿無踪業已出票通緝在案爲此仰諸色人等一體知悉如知該校書下落投報總巡捕房可也 
[水泥廠展寬運貨馬路]  
　　龍華水泥廠原擬自龍華車站起迤東南經宣家宅·小吳家宅·胡家塘至項家宅該廠爲止築造四丈開寬之馬路一條以便運送水泥俾交火車轉運詎料路線經過之處墳墓頗多拆遷不易以致碍難建築現由該水泥廠擬就原有之小路略爲展寬路面俾運貨汽車通行惟沿途經過之橋梁計有四座因皆窄狹須將橋面展闊方可通行故該廠劉總理業與該處各紳董籌議辦法一俟商妥即可開工展寬路面而便運輸貨物云 
[婦人誘匿女子]  
　　法租界居民周王氏之買女彭阿囡於前日被同居之錢徐氏誘拐出外住居蔡王氏所開客棧内希圖販賣事爲包探高金林查知前往將徐氏及阿囡一併帶入捕房昨解法公堂請究先由捕頭上　　　 
堂禀明前情繼據周王氏供阿囡前由婦人老三賣與婦人爲女於前日被錢徐氏拐去求究彭阿囡稱南京人前被父母領來上海賣與老三由老三轉賣王氏是實錢徐氏供婦人住居王氏之後樓阿囡因被王氏凌虐故此懇求婦人送其至原籍餘供支吾中西官判徐氏押女所二個月阿囡送堂擇配王氏斥退 
[烟室主客併究]  
　　婦人陳路氏在閔行鎭私設烟室供人吃食前日爲縣警察一分所查悉飭警前往將該氏拘獲又獲烟客湯紀全楊寳和沈木金高榮和等並起出一切烟証於昨轉解地檢廳訊辦 
[公共公廨訊案彙錄]  
　　昨日公共公廨訊理之民事訟案彙誌如下（一）爽召南訴袁近初等担保欠銀案結果着被告於陰暦九月底償還原告銀二千二百兩其餘一千三百兩着照期票所定日期履行利息免追被告於七日内交保（二）婦人趙志賢訴與其夫蔣阿大離婚案結果被告不到原告供稱有虐待情事准予分離（三）唐晋記延包仁律師訴張蘭記不付期票銀案被告不到結果缺席判决被告償還原告銀二百二十二兩一錢並堂費候飭被告到案交保（四）周月山延甘維露律師訴萬餘號陳福記欠貨欵案被告代表海思克律師因病請求改期結果准改期訊理（五）婦人徐陳氏訴杭氏欠洋案被告代表高露玲律師請求改期結果照准（六）徐耀祥訴徐曹生租地糾葛案結果准提前執訊 
[誌謝]  
　　昨承中華書局惠贈小朋友第八十期英文週報第二二九期各一册又承交通圖書館贈星光四册書此併謝 
中華職業敎育社通訊 
社址上海西門外方斜路 
[再告普通特别社員]  
　　查本社向章凡同志入社繳納社費一年即奉贈本年度内所出雜誌如入社而未繳費或入社時已繳而滿一年後未繳者均停寄雜誌前以繳納上年度社費者應贈雜誌當至本年四月截止經迭次在雜誌上及本通訊欄内通告在案嗣以深恐各地繳費滙寄需時仍續送至第四十七期現在早已期滿第四十八期亦已出版爲再通告未繳本年社員諸君務乞從速補惠（普通二元特别二十元）以便將第四十八期一次雜誌源源寄奉不勝盼禱之至 
來函 
[上海粤商醫院來函]  
　　　啓者閲本日貴報新聞敝院開幕紀事送茶點一節偶漏利男居號未刋查此次會塲各號所送茶點係利男居發起認送餅食二千　熱心可嘉似不可没用敢函懇刋入貴報來函欄以誌善意無任盼禱並請台安上海粤商醫院啓夏曆九月初四日 
公布欄 
[江蘇高等檢察廳]  
　　批示郭士　一件訴知事故意　　由狀悉已於嚴丁氏狀内批示矣仰即知照此批錢王氏一件呈爲無故牽累由據呈已悉查爾子錢阿三處刑部分當時旣未據聲明上訴第二審即未便過問惟查該案照章應送覆判業經令縣補製　　送核辦在案仰即知照此批趙阿毛狀悉案經吳縣地方檢察廳偵查起訴仰　訊判可也此批謝同　呈悉據陳請任用等現實無相當員缺可以位置仰即知照履歴存餘件發還此批朱灣冷蓮軒一件訴請令縣迅結由狀悉本案究係如何實情仰　令行武進縣知事迅予法辦此批劉仁美一件請令縣　辦由狀悉查核抄粘批詞該縣對於此案實不免過於遲滯惟事屬行政範圍仰逕向上級行政衙門聲訴可也此批王子林一件聲請易金由狀悉仰候查核辦理此批吳作豐一件補陳理由由狀悉候卷到核辦此批嚴林瑞等一件請求昭雪由狀悉候卷到核辦此批　　袁春祥等一件請聲請再議由狀悉該民等聲請再議業於九月二十六日駁斥在案仰即知照此批以上十月十一日 
[上海地方審判廳]  
　　批示一件金仲蓀請　田單由狀悉田單一角應　繳證具領此批一件丁貴　具交銀洋由狀悉交洋五十元存候給領餘欵仰即措交毋再延誤干咎此批一件謝忠信具繳執行費用由狀悉繳洋五元存此批一件李士泉具繳查封費用由狀悉交洋五元存此批一件李姚氏聲請執行由狀悉候傳案訊奪此批一件浦貨塲聲請估價拍賣由狀悉仰即來案候訊此批一件陳春良等提起抗議請求撤銷批示由狀悉查此案前經訊明當庭　知並飭吏執行在案所請於法不合應毋庸議此批一件朱慰如等具交銀洋由狀悉交洋二百零二角五分此批一件周錦春即朱錦春聲明案已再審請求暫緩執行由狀悉查聲請審依法不停止執行所請碍難照准仰即來案交單領欵毋再延誤致滋訟累此批一件陸朝宗具交銀洋由狀悉交洋一百十四元二角五分存候給領此批一件薛成芝具交銀洋由狀悉交洋三十元存候給領此批一件張懷庭具領銀洋由狀悉准於本月十三日上午十時來廳繳證具領此批一件陳炳生等具交銀洋由狀悉交洋四百○七元二角存候給領此批一件王竹林等具交租金由狀悉交洋四百四十一元三角三分六釐存候給領此批一件姜效　聲請銷案由狀悉應准銷案徐茂　並予開釋至呈案簿據仰於本月十二日上午十時持證來廳具領可也此批一件周柏生具交銀洋由狀悉交洋一百元存候　領此批一件蔣陳氏請求抄錄由狀悉准予抄錄查也此批一件朱鳳翔具領銀洋由狀　仰於本月十五日上午十時持證來廳具領此批一件林壽金聲請查封由狀悉仰於本月十五日上午十時持證來廳具領此批一件趙榮福聲請執行由狀悉准予查照執行可也此批一件吳鑅泰狀請追遺失筆錄由狀悉查吳鑅泰與吳朱氏等爲遺囑涉訟案卷内民國十年三月十九日並未傳審自無庭訊筆錄同年三月十二日庭訊筆錄尾裁准於展限一星期傳審者係准予展限之裁决並非續定三月十九日爲言詞辦論日期來狀聲稱遺失十年三月十九日之庭訊筆錄實屬誤會所請追究遺失筆錄應毋庸議此批以上十月十一日 
[松滬護軍使署]  
　　批示楊毛狗呈呈悉查此案已據英公廨飭探拘獲主謀兇犯楊生銓到案訊究自應靜候核辦所稱在逃兇犯沈仲慶難保不避匿華界防協緝應即照准除通傳所周軍警一體恊緝外仰即知照此批　浦城隍廟經董朱光華等呈呈及抄粘均悉候分上海縣曁法公廨查照辦理可也此批商人郁恒培呈呈悉候分令各軍隊一體禁阻云云商人陶精維呈呈悉查前據陳貞伯等具呈到署業經令行嘉定縣查案秉公核辦具復應俟復到察奪仰即照此批商人周學江呈據呈朱寳銓等假借設立公所擬具章程矇准官廳立案希圖藉端歛錢請飭撤銷等情查此項章程未據檢呈無憑核奪仰即逕赴縣公署呈請核示可也此批 
 
 

Page 17

 
 
第一萬八千一百八十八號;中華民國十二年 西曆一千九百二十三年十月十四號
星期日 * *本埠新聞三 
[泰豐公司今日廉價]  
　　南京路泰豐餅乾公司今日爲十八週紀念舉行大廉價十天在此十天内凡前往購各種點食罐頭品物以及餅乾諸類均獲八五折經理王君拔如對於此次廉價事前籌備甚爲周到各種品類陳列亦頗整齊美觀價格亦低云 
[寳芳公司明日交易]  
　　南京路勞合路口寳芳公司係四川路百代公司之特約經理專營留聲機器·中外唱片·各種影戲機·影片等設有試聽留聲機間·試演影片室一切佈置均甚新穎所用商標係鷄心老牌定夏曆九月初六日（即明日）先行交易擇吉開張并歡迎各界參觀云 
[先施公司又將廉價]  
　　明日起 
　　先施公司營業素稱發達刻因時届深秋各貨又陸續來滬故特趁此機會於明日（十五日）起特將各貨大減價二十一天以答惠顧者雅誼云 
　　又先施公司皮貨部頃運到大批皮貨如口莊青爪長袍每件四十八元德國珍珠皮馬褂每件八元狐　馬褂每件二十三元白羔頭馬褂每件二元二角白羊毛馬褂每件十二元五角云 
[永安明日减價開始]  
　　新屋落成 
　　永安公司年來營業日見發展原有地址實覺展佈不開故特就東首餘地加建房屋建築工程非常壯麗計費時一載有餘方始落成刻訂明日開幕同時舉行大减價三星期各部地位一律擴充内容設置極形華美云 
[國貨橡皮黄包車胎之催寄]  
　　南京路陳嘉庚橡皮公司近由其本廠運到黄包車胎三百多對兩日内即已售完現往買之客更多如漢口天津南京亦各來函定購故該公司急電新加坡趕將車胎寄來應客大約不日可以到滬云 
[新電燈及熱水瓶到滬]  
　　南京路中德商店二層樓銷售各種電燈係德國名廠製造式美質堅有一種白沙燈罩裝於古銅座架者每一燈頭裝有形似洋燭燈泡座之中間爲一素白之大燈罩四面圍以似洋燭之燈頭六七座之底又懸有奇異之飾品燈火明後其美麗悦目之光線如月影照於碎波之上閃耀若萬道金光一時並發此外種類尙多有幽靜素白者有綸色艶麗者纍纍而懸美不勝收燈之取價每座自十兩至二百四十餘兩不等又該店前售之二磅水量之熱水瓶以遷移廉價早已售罄昨又運到一千只每隻仍售二元三角云 
[互助儲蓄公司之創設]  
　　伍廷芳夫人歐彬夫人·李耀邦·歐偉國·馬祖星·尹任先·黄文謙·李星泉·陳漢明·葉經甫·張維君等二十五人現創辦上海互助儲蓄置業抵押有限公司三益會期望以多數人之零星小本日積月累成一大資本團體共同營業使養會·領會·及公司·三面均受利益故曰三益其詳細章程現存創辦人等處云 
[鴻章紡織染廠之參觀]  
　　麥根路鴻章紡織染廠民國五年開辦出品甚佳計分紡紗廠與織染廠兩大部工人三千餘名每歲貿易約在千萬以上日昨午後二時眞茹國立曁南商科經濟研究會會員到該廠參觀由該廠總管郭子東君招待并導往各廠觀察繼由各廠管理部長陳述廠内組織工人生活及出品數目等參觀至五時十分始興辭而出云 
[惠豐之新貨減價]  
　　南京路大慶里口惠豐呢絨綢緞洋貨號自八月二十一日起大減價近又新到嗶嘰·袍料·褂料·及其他冬季應用各貨一律削碼云 
[新寒補品之市况（二）]  
　　昨日所載關於南市裏鹹瓜街各補品號之市况茲續誌如下 
　　德潤號别直參每兩五元至十元吉林人參每兩二十元至二百元不等上等銀耳每兩自三元至十元白燕每兩二元至四元毛燕價則較爲少廉 
　　永昌祥號該號開設於裡鹹瓜街中市所運之各種補品均派有專員往產處採購如吉林人參每兩五十元至二百八十元高麗參每兩五元至十元西洋參每兩則售一元至四十三元白銀耳每兩二元半至九元 
　　實昌號所售黄　膠甚多白木耳每斤之價爲銀二十四兩至九十二兩云 
[張順興又出新式鞋]  
　　南浙江路寗波路轉角即渭水坊口張順興翻鞋莊今春四月發明男鞋最新式之鞋樣以來大受歡迎號主張順泉悉心研究茲又出新式鞋樣之布底鞋其製法與皮底無二堅軔輕薄因入冬以後實布底鞋爲佳其布底皆用新白布綴成外觀潔白無異於白皮更有布底磚呢面在冬令尤爲適宜較舶來品所稱之鷄皮煖鞋實有過之價格亦廉云 
[恒興號之新貨運到]  
　　虹口天潼路恒興洋貨號現値二十五週初次大減價昨又由外洋運到新式駱駝呢·英國羊毛大衣呢·老牌蜜蜂毛絨線各一批尙有廣東牙刷同時到滬一律減價云 
[英明減價期中之忙碌]  
　　南京路英明照相館自舉行廉價以來攝影部顧客擁擠營業部除出售各種攝影機材料等外冲晒亦甚忙云 
[出版界新訊]  
　　四馬路大東書局寄售部有太虚生君近作紀實小説情天遺恨錄一種文筆甚樸實而哀痛全書一厚册所存已無多云 
滬北青島路師壽坊五弄之婦孺敎養院新出特刋鼓吹慈善事業云 
　　南京路抛球塲心心照相館發行之聲雜誌自本月份起凡定全年者（計洋五元五角）　王鈍根君手書五尺楹聯一付値洋二元五角云 
[夏令配克將映巴頼之新片]  
　　自「皇后末路」在卡爾登開演後巴頼之色藝益著於滬瀆雷瑪司公司特自德國運巴頼離美前之名著「情痴」來滬此劇係一完全普魯士式悲劇其描摹人情世故不偏不倚甚有可觀云 
[中國影片運往美國之先聲]  
　　商務印書館所製之「蓮花落」 
　　商務印書館活動影片部製成影片不下數十種於配景對光布局表演均力求進步新近所製之「蓮花落」十本長片刻已完全告竣情節緊凑光線充足與歐美影片足可伯仲其中西文説明書字幕亦均請文學專家悉心撰擬言簡意賅情詞顯豁刻聞此片已由美國ｂｉｎｔｎｍｆｉｌｍｅｘｃｈａｎｇｅ公司以重金購去運往美國開演彼都人士之歡迎可以預卜中國影片運往外洋者當以此片爲嚆矢云 
 
 

Page 18

 
 
第一萬八千一百八十八號;中華民國十二年 西曆一千九百二十三年十月十四號
星期日 * *[學務叢載]  
　　敎育界之各項消息合誌如次 
　　約翰校友開懇親會聖約翰大學同學會上海支部於昨日下午三時在愛文義路小沙渡轉角同學何積蕃住宅内開秋季懇親會到者有會員朱榜生·刁信德·劉鴻生·馬崇淦·吳情泰·及家屬兒女等百餘人節目有女子雙簧及戲法等茶點散會 
　　京一女中校長到滬京師公立第一女子中學校校長陶玄女士日昨由京來滬參觀學校與採辦校品陶女士字孟晋原籍浙江興云 
[醫界新訊]  
　　陳範我君爲御醫蓮舫徵君之孫·名醫山農君之長子侍診祖若父左右者十有四年對於調理各症尤多心得今夏山農君歸道山陳君乃出其所學在白克路珊家園門牌一一三號原處應診對於貧病無力者深加體恤云 
　　中醫夏東山精於傷寒婦科曾在九畝地德潤里懸壶有年茲因房屋不敷應用爰於九月初一遷移城内方浜路西馬橋東蓮慶坊内七號照常應診云 
[滬東公社國慶演新劇]  
　　雙十節滬東公社停止辦公晚七時起在禮堂行紀念禮到會者擁擠異常主席錢君等演説畢該社模型製作員趙君演「新拾黄金」觀者咸喝彩更次爲新劇劇情譏諷官僚有聲有色演畢已九時許遂歡呼而散 
[梅蘭芳返京後之最近劇訊]  
　　梅蘭芳由滬返京已久在京演劇顧曲家爭就聆之除創義務振日災戲及在清宮演劇等·已見滬報外又曾兩次出演嫦娥奔月於北京開明劇院天然佳麗歌舞尤足醉人觀者均達千座云 
[程艶秋今日加演日戲]  
　　劇名「龍鳳呈祥」晚間仍演「紅拂傳」 
　　昨晚程艶秋演「紅拂傳」於第一台觀者滿坑滿谷今晚仍繼續表演並加演日戲「龍鳳呈祥」　劉備之　　人郭仲衡飾劉備劉奎官飾趙雲奎官前演「新長板坡」時摹傲楊小樓頗精細矯健預想今日配演艶秋之明妝曼曲仲衡之壯貎清歌益以小楊月樓之「貴妃醉酒」諒頗不惡耳艶秋現又準備於數日内表演陳德霖之好戲「駡殿」一齣云 
[集會表]  
　　本月陽曆時間　　地點　　　　召集者　　　　　事由 
十四日上午十時　　　　小花圓　益處　新南社　　　　成立　十四日午　　　　　四馬路　南樓　上海新聞記者聯歡會　十月份聚餐會　　　　　　　　　　　　 
十四日　　　　　　南市　　　　　縣商會　　　　　常會十四日下午　　　中華敎育團　　　中華敎育團　慰勞赴東代表之　十四日下午　　　徐家滙　　　　　南洋大學部與海關西人南洋大學中學部與徐滙公學　　　比賽足球十四日至廿　　　天后宫橋　　　　　品陳列所　　　　　　　會十四日下午一時　　　内　　　四八號　　鹽旅滬同鄉會　　　　當年大　十四日下午　丹陽旅滬同鄉會　　丹陽旅滬同鄉會　　　選舉會 
[今日天色多雲]  
　　徐家匯天文台昨日下午四時三十分氣象預報云天　　子流域有雨意沿海一帶風勢微弱不定並有局部之無風與薄霧本埠溫度在下午三時前之二十四小時内最高七七·九最低五四·五去年今日最高七七·○最低六一·七 
 
 

Page 19

 
 
第一萬八千一百八十八號;中華民國十二年 西曆一千九百二十三年十月十四號
星期日 * *自由談 
[新舊式婚姻利害的平議（上）] [  松濤]  
　　現今的人們凡是腦海中曾受過新智識灌輸的聽人提起舊式婚姻大槪都是連連搖頭表示堅决反對的態度而極端的贊成新式婚姻以爲舊式婚姻是全憑父母專制作主並不徵求主體的同意將來必無美滿的結果不若新式婚姻是以雙方戀愛爲基礎自然能個情投意合偕老白頭其實這不過是一種積極的理想且有些近於武斷事實上未必盡是這樣的因爲世界上的一切事大半都是有利之中便難免有害有害之中也許有利欲求有利無害那是很難得的就如舊式婚姻表面上固然是有害無利實際上却也有一些與人生有益的所在新式婚姻雖然公認是有利無害但就如今的現狀上細論起來也不是决無流弊所以我對於新舊式婚姻的利害不願作絕對的批評而作這一篇平議 
　　舊式婚姻的搆成是全憑父母之命媒妁之言固然不徵求主體的同意且不容主體過問以爲子女本處在卑小的地位平常一切的瑣事尙應該聽憑父母作主和支配而况這終身大事自然没有過問和主張之權了而媒妁之言又大半是信口開河祇求説得娓娓動聽决不顧和事實是否相符在媒妁的意思祇圖這頭親事能个結成好吃幾桌酒筵並受一時的隆崇的恭維（舊禮結婚媒人待爲上賓十分隆重）日後新夫婦能否和諧本可不負責任自然决不顧及再有那貪圖媒金的更是等而下之不足道了做父母的並不想到這一層把媒妁的胡言亂語當做眞實可信便冒冒失失把婚約結成了但一經結婚之後眞像必然完全暴露品貎學術難免有高低性情也難免不合雖屬木已成舟無可奈何夫婦的感情却怎麽能個融洽呢雖也有做父母的鄭重將事不肯盡信媒妁之言實地方察訪但察訪所得的不過仍是表面的情形眞像未必能個澈底明白那未雖然經過這察訪的手續實在並没有多大的裨益新夫婦感情不洽的危險仍然未能減少啊再則婚約旣是用舊式手續而結成結婚時的儀節自然悉遵舊禮因無謂的虚榮的鋪張金錢上的損失必然也不在少數這都是舊式婚姻的害處啊但是由舊式婚姻結成的夫婦在無形之中雙方必都受舊禮敎的束縛縱然因性情鑿枘或是境遇清寒等等而致不和亦惟有自嘆命薄隨時的竭力忍耐同時又以爲家醜不可外揚决不肯有激烈的舉動給外人資爲笑柄惟其能個如此久而久之夫婦雙方往往能生出相互的諒解心性情漸歸一致境遇由貧而富那更是常有之事於是暫時不和的夫婦便能復歸於好了我以爲這是舊式婚姻的一種優點啊 
[婚後憶述（下）] [  王兆源]  
　　去年夏屆婦初次歸寗歇夏（我鄉故俗女子初娶數年每當五六月之間必回母家名曰歇夏）六月某日岳有郵書抵余謂婦日前輿來岳家面黄肌瘦精神顦顇次日即臥病先經某醫診脈則謂婦或孕岳家皆不之信復延某醫診察則謂係肝氣鬰結心贜不快後服其藥今漸見稍痊當時余讀斯函後安能恝然於懷然爲一時旅事束缚未克歸視内子旋聞婦在岳家服藥頤養多日精神已盡恢復旅人亦得以少慰相思之殷矣婦態度莊重無輕佻之氣平日靜處家内家事暇餘則與小姑共執縫紉自娶迄今未嘗聞其與人謔笑高談其沈默凝重蓋亦天性使然事姑則奉命惟勤未嘗有違婦初來歸時烹調之事頗形生疎余察知之常持正色以語婦力謂中饙之事實爲人婦應具之能力婦後自時加效習且得余母指授近亦能處理餚饌矣客冬十月余返里適逢母病婦因時舉炊盥漱饋饌洗滌掃拭之事悉由婦操余嘗見其處事井然而不貪逸今亦足以代姑司理矣余父主持家常用度固尙儉約於家饌亦不考究所食不過蔬菽之屬不及岳家之膳多鮮肥（蓋聞之女云女父雖亦吝儉然購饌不惜錢日必市肴供餐）女自歸余於吾家之肴亦能安之略無慊色婦平日對已頗能以節儉自持篋無妍服則出其所有樸素之衣以衣之亦晏然自寗吾婦之賢如是可嘉也 
[兒童之家庭衛生] [  智軒]  
　　兒童衛生固不必斤斤敎以衛生上之學識即如日常之起居行動衣服飲食等在在皆有衛生之方爲之父母者隨時詳示之久久自成一種不易之習慣性一二年後兒童旣瞭然於胸再爲解説簡單之解剖學啓幼童之觀感以責成其天然之習慣惟父母須循循善導不可强加壓力漫加申斥使兒童憚其厭煩而興味索然此則不可注意也 
　　（甲）晨起飮食運動固養身之不可少者而呼吸新鮮空氣尤爲清潔血液之要素血液清潔身體自健疾病亦隨之以少蓋運動與飮食於血液之清潔污濁皆不能有所爲力惟呼吸新鮮空氣較爲有益故兒童之宿舍夜間窗户關閉空氣惡濁晨起急宜暢開以流通之且晨曦初上空氣新鮮於兒音之身心獲益尤非淺鮮（乙）臥褥衣服污穢可常洗濯臥褥笨重洗濯不易每日晨起平舖床間以毛刷刷之藉喚散熱氣以及不潔之殘屑間日晒日光下旣可殺微生物之能力且清潔乾鬆晒後攤而凉之以減却日光之熱度惟雨後新晴或天氣潮潤則不宜晒之恐有沾濕之患 
　　（丙）夜眠兒童夜早眠可舒展血脈靜養心神蓋日間營營動作殊覺疲勞睡後精神自可回復今人往往挈兒童爲長夜遊或作終夜談日久身體受無形之耗傷此殊非兒童所宜 
　　（丁）飯後人之養生惟飮食是頼食後尤貴乎運動兒童體質柔弱如跑跳等種種運動非惟無益抑且有害蓋飯後經猛力之激動易損臓腑故飯後兒童運動以散步爲最適宜旣免食後之瘀積於體質更覺活潑清健也 
[家常食品之調製法] [  天英]  
　　一四月内買蒜苗百斤醃過晒乾再多種絲瓜採下去粗皮醃過晒乾一層蒜一層瓜入甑共蒸以黑爲度取出晒乾封貯一性極熱一性極寒匀透中和甚有補益且味堪下酒亦佳品也 
　　一黄霉時買梅子三十斤用鹽醃過取出晒乾蒸黑貯用其汁入磁罐内封固任其或花或臭不妨候到九月内糴桂花六升傾汁拌匀桂見梅汁永不變色至十一月買黄橙十五斤細切與桂花同拌再加熟芝蔴五升收藏以備一歲之用凡梅花莉莉甘菊諸花之香而不苦者皆可入橙點茶以諸花過茶永不變色耳 
　　一六月内梅荳一收即合醬黄日晒夜露隨買頭水菜瓜五十斤用鹽十五斤揉爛拌瓜入缸用石壓定逼盡瓜汁取瓜略晒皮皺稍乾用醬黄二斗五升將汁拌匀同瓜入甕封口貯無日之處 
　　一六月内所合醬黄大伏内晒成黑醬每黄一斗入鹽四斤厚可成團九月摘冷露茄風乾但取入醬不腐不必太乾皮皺也每茄一斤用醬一斤拌匀入甕封固貯無日處 
　　一六月買太湖大茄少許鹽煑熟烈日晒乾入甑蒸黑一如做菜乾法 
　　一七八月間洗蘿蔔菜入陶器浸以黄米飯湯日撥二三次越三日菜色變即可食間以小白菜代之量家所需以定多寡多則易敗也忌白米及秈米釜將沸乃出其菜澄前汁去其滓仍入陶器加新菜新湯并浸之菜生熟可食佐肉佐蔬俱美調以鹹醬及薑惟醯不宜入入醯過酸汁作羹尤美 
[家庭間的衛生諺語] [  章梅魂]  
　　若要身體安常帶三分饑與寒 
　　夜飯少吃口活到九十九 
　　少吃多滋味多吃壞肚皮 
　　酒是穿腸毒藥 
　　多衣多寒少衣薄薄寒 
　　布衣暖菜飯飽 
　　若要小兒安常帶三分饑與寒 
[張家嫂嫂的敎子] [  許宗傑]  
　　張家嫂子他自詡是能把家的主婦他的敎導兒子當然是不會差的 
　　他的兒子在一歲多纔能學語的時候他終抱着在門口頑耍敎他駡駡鄰近的小兒狗哪猫哪或是敎他打打自已用的傭人稱他是乖覺小孩子要是哭了便先用驚嚇的手段道「老虎來吃你了」要再不停就雙目一瞪拍他幾下 
　　小孩子到了五六歲了關在家裏不放他獨自出門終日拿些食物來當他消遣品要是他私自出去一回便差僕役東找西尋回來後用嚴厲的言語來嚇他道「要是你再私自出去我叫巡捕來關你在捕房裏頭」 
　　小孩子到了十一二歲在學校裏頭念書大風細雨總命他在家休息一月的學費不過一元多一月的雜食倒要加上十倍咧 
[外祖父] [  錢釋雲]  
　　在我們家庭中父母所生子女要算我最長了當小的時候鍾愛我的除掉父母之外便是祖父祖母和叔叔以及外祖父外祖母那時節坐臥飤食差不多都在他們懷抱中因爲我是第一個而且又是男孩子所以格外歡喜後來雖有弟妹生出來可是他愛他們終不及我白雲蒼狗人事的變遷好不迅速祖父祖母和叔叔竟一個個相繼去世了便是愛我的人也漸漸少起來了孤燈黄昏追想兒時情景怎不令人傷感呢 
　　今年三月中我的外祖父忽然也患病了不過覺得全身骨節酸痛没有氣力一會兒發作一會兒又好了因此也不加注意以爲這是老年人常有的没有什麽希罕過了兩個多月實在精力不濟了纔把職務辭去在家養病誰知延到八月二十二日竟撤手長逝了我雖則活了二十一歲可是膽小如　一些没有大丈夫的樣兒外祖父病重的當兒我也曾硬着頭皮向他説夜間要住在他那裏伴他他却堅執不要這是知道我膽小的緣故啊我見他神色很清爽一些没有像死的樣子便依了他夜間不伴了他死的那天是夜間十點鐘舅父來報信的時候我正在那裏做着小説呢我聽了這個消息當即趕去可憐早已直僵僵躺在床上氣息都没有了唉我在那天下午五六點鐘去他還對我説似乎已好些了不過總時時要氣塞痰湧却很可怕的豈料黄昏時候便作古人咧據外祖母説他臨死的時候還不住喚着我的名字呢唉 
　　外祖父姓謝名潮字振灜生前做事極耐勞性喜清潔每晨五六時已起身起身以後便佈置家中一切務使一器一物不染纖塵幾十年來没有改變過無論風雨陰晴或是少有不適總仍舊出去辦事我現在的辦事處便也是他介紹的他常對我説我能得多活幾年一定將你帶出言猶在耳人已先去想到這裏眼淚不禁簌簌的落下了 
　　我最引爲缺憾的便是他臨死没有和我一面死後我去只見他口還張開似乎有萬千言語没有説上來的樣子唉外祖父啊我當時若遲一些回家便可見你的死了偏偏前一天是很夜深纔回家這天却又一早就歸了莫非也是冥冥中注定的嗎外祖父啊你生前極厭煩囂怎麽死後我來見你有許多人圍着你哭又一些不得知呢那天下午五六點鐘還是好好的在着怎麽一到晚上十點鐘就去了呢 
　　鐃鈸聲中許多僧道都圍你念經一聲聲送入我耳鼓竟使我悠然神往心幕也漸漸地拉了開來像影片般一幕一幕映在眼前一會兒似乎在小時你領了我和弟妹在各處游覧一會兒又似乎你很欣頭的同了我到現在的辦事室中將我介紹給外國人那外國人還微笑和握着手問我幾句話一會兒又似乎你同我一桌相對你一壁喝着酒一壁和我講着些商業情形一會兒又似乎你生病躺在床上對我説比往前好些了你不必憂罷可是忽然眼前霍的一亮你的屍體竟横陳在板門上了這難道是做夢嗎但是明明白白一些没有錯誤實在不是夢境外祖父啊從此一别我可不能再見你慈愛的笑容了想到一個人的結局原都是如此不過一時間心中的悲哀終排脱不去啊 
　　外祖父啊你死後由外祖母給我的遺物就是一隻金錶一隻自鳴鐘一個望遠鏡這都是你生前允許我的覩物思人也可以做個紀念除了這幾件外我又特别要求了一件東西就是你最近拍的一張遺照人雖看不見了瞧了這張遺照就當做你在眼前吧外祖父啊我寫了這些字不知你知道不知道這時已夜深了六街人靜除了犬吠聲外只有窗外西風撼樹的聲音籟籟作響也許是你的靈魂歸來了嗎 
 
 

Page 20

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
 

Page 21

 
 
第一萬八千一百八十八號;中華民國十二年 西曆一千九百二十三年十月十四號
星期日 * *星期增刊 
中華民國十二年十月十四日星期日第二百零九期 
[一週間國内大事記略] [  尊]  
　　北京政局 
　　曹錕之大選旣獲實現於是張伯烈王毓芝之徒均赴保以迎駕使來京後由吳景濓送當選之證書曹亦遂允於十日赴京就職攝閣方面則推袁乃寬往迎而擱揆則王承斌吳景濓競爭爲烈議員五千元之空頭支票雖已發出尙待津方之籌欵備形困難内閣問題高派又希望高先就職兩月再行更易憲法會議於大選旣畢之後竟然通過亦定於雙十公布以志盛典副座則一時不獲其選且告缺席吳景濓卒亦躬送證書赴保且申明攝閣取消奉還大政曹之宣誓通電則由王毓芝起草大意統一不託空言不借不正當之外債實行裁兵提創職業敎育獎進實業等門面之語而天津曹家花園因有重要之會議以資預備其尤有關係者厥惟解决直魯豫巡閲使及内閣問題選費問題則僅靜海解一萬遵化解三千而已議員邵瑞彭以五千元賄選問題逕赴地檢廳告發訟案至今尙未定讞張紹曾方面則内閣以某方之曾許其後職張亦自以爲非法律之手續不願遞辭故於辭呈之始尙拒絕簽字内閣尙收羅小孫派出席以資號召且將於外交方面竭疏通之能事洛寗馮則歡迎張之復職頗有三角同盟之形勢實則此次大選三角聯勸有以促進之者實居多數内閣則以財政爲主因之潘復王克敏均有活動之説高派則不願予吳毓麟寗予小孫或顏惠慶吳派則寗予王承斌吳毓麟故若吳景濓組閣三角聯歡中且有反對之表示又内閣更易問題亦甚喧塵上而究未定議保曹自保赴京警蹕甚嚴聲勢甚赫十日就職宣誓通電組織公府極其能事而民心之不可挽回賄選之醜跡暴露如故可爲浩嘆者也至於反直派若奉若直均有獨立反對之表示奉於榆關防軍且增兵三萬寓武裝和平之局奉張且對外報記者極言但守而不攻浙盧本自脱離中央成自治之局此遭以賄選成功更於十二日宣布不與中央行文且浙江公報亦不更載中央之命令其意旨已可灼見粤中則孫中山已電告汪精衛轉令討賊且預備組織建議政府至於外交方面各使以未得本國之訓令覲賀向未定期但派員以賀國慶膠海關民貨税厘已指撥爲中俄交涉之用而中俄會議以交遞證書之變卦前途尤形其困難勞農方面且派員逕赴日本青島抵押問題魯議會竭力禁止以成定案撫順方面中日之衝突已開談判結果則不可預料臨案問題各使駁復到部魯田尙以無損國家之主權爲言中法協定國會否决法使尤示夫望而法婦在長沙爲兵士勒毆且惹起交涉俄黨猖獗東省之注察尤嚴英國東方股長且以鐵路案之为不達目的爲中英交涉之遺憾中美無線電問題迄未解决尤滋多事施肇基以美國將開二次華會以取消前此對華之權利頗形焦急云財政方面銅元票尙無辦法兑換券跌至三折財部則請鐵路郵電仍收銅元票以維大局勦匪經費蘇齊已明知不能按月發放但請撥付而九月鹽餘已分請道勝滙業發放至上海規元則另函分配滙業以日債正金以九六均尙待磋商大借欵問題死灰復燃尤爲要著特方針未定更難著手同成借欵亦屢議而未協外部且與法使磋商浦口商埠之中法五釐金幣借欵案云匪禍日熾西華攻破尙待追剿而豫匪三千尙圖刧京漢列車幸先爲十四師所知始未肇禍至周家口所擄之二女敎士幸告平安匪首亦但以不剿爲條件將釋之矣吉林亦有桿首入擾鄂南城陵磯一帶亦有匪蹤俄匪且殺華工會長等七人阜寗有匪刦奪警所均待剿撫焉 
　　南中戰禍 
　　粤訊許軍雖占河源南門而東西北三門尙在陳炯明手一時不易攻克雙方巷戰竟日亦無勝負之可言胡漢民且以腦病乞假十日譚啓秀部則已開赴東江助戰許崇智初離東江以楊希閔之電召亦且遄返西江而李濟琛已返梧州鄭潤琦亦加隊赴梧黄紹雄部且進駐濛江陳方林虎劉志陸亦赴潮安賄選事起粤中將領尤形激昻力主北伐大約東江事了則繼以北征也 
　　閩方自孫傳芳回後力圖統一閩局而先將以攻厦爲入手俟厦局定後再偕王永泉赴泉就護使之職而南軍總部擬以厦門船塢向台灣銀行押借二十萬該行則將據以發行紙幣商民則加反對恐亦難成事實至台灣籍民一案或可公平了結省憲則已至三讀程度可望通過至侯蔭培之長閩自謂得孫王之同意而劉冠雄之長閩説亦甚盛也 
　　川方滇黔援軍相繼出發渝城方面亦有戰事發生蓋省渝兩軍激戰之故也楊森在瀘乃被川軍包圍混戰三日楊軍敗績而袁祖銘則以勝聞於浮圖關云 
湘事迷離如故鄂蕭力主援趙募兵赴鄂而湘潭和會業已開議外此郭宗熙馬鄰翼亦組織湘鄂和平之會議期爲調和謝國光等則力主服從中山之政策以廢除省憲和會中湘方有湘人主湘之説恐難倖成故譚方面備戰尙力魯滌平等則力主和平一部分則主譚趙分掌軍民政治以資調和議會方面尙擁護省憲甚力各國領事亦力圖和平之局出爲仲裁盛意可感鄂省議會不主助湘以自授蕭督亦以爲言咨復矣 
[一週間國外大事紀略] [  通一]  
　　英帝國會議 
　　英帝國會議五日開會英外相克松氏發言歷三小時之久統　世界外交局勢惟大部份爲秘密性質故外間不能窺其全豹其對於魯爾問題之議論頗露袒德之意對於德國取消消極抵抗之態度甚抱悲觀對於法國則嫌其固執黎輿論界聞其言論大爲憤懣責其盛氣凌人簡直勸德人堅持而打銷包爾温游法愉快之影響倫敦報界亦有責難之聲帝國會議八日繼續開會討論外交議事嚴守秘密九日午後經濟會議組織經濟委員會商部大臣格里穆開議優先權事提倡政府優待帝國間貿易澳相卜魯斯主張組織皇家委員會以考慮關於英國及英帝國農出產物推廣市塲之問題及方法而向經濟會議條陳其所擬之辦法 
　　德國政變與魯爾問題 
　　德國内閣變動而後國民擬組織迪克推多内閣其他各政黨竭力反對此議遂歸失敗嗣擬重組混合内閣因有修正八小時工作律爲之阻力亦未現實新内閣提出一案謂政府有權採行其認爲緊急必要關於財政經濟社會事件之計劃國民黨從中破壞尙未通過該議如不能成立新閣將解散國會是德國政潮尙方興未艾也魯爾方面據巴黎電佔領區域之德國工人現逐漸上工九日駐法比之德使受政府訓令轉告法比當局聲明德政府欲討論魯爾後業及繼續照解賠償項下物品之問題法總理答稱魯爾法比當道與當地工商機關間現已開議無須再加以政府之直接磋商如德政府有所提議可向賠償委員會提出之蓋依照和約惟該委員會有决定賠償問題之資格也云云法德間難開直接談判且英外相有袒護德人意此事一時當無妥洽解决之望也 
　　日災善後 
　　日政府之震災經濟善後方策現已着手進行近令日本興業兩行行臨機之處置更請勸業銀行動用其貯金部之資金並令銀行界對於建築及產業資金之貸借通融辦理以應工商界之急需震災損失之總數尙無確實統計惟據日政府方面之調查當有一百十五億二千萬元之鉅約爲國當之八分之二云震災爆發後日本陰謀黨莫不蠢然欲動大杉榮事件之發生爲止遏此項運動之一種類於此者甚衆現皆嚴守秘密故外間末由知其眞相云 
[東三省情况概述] [  山陰朱慶瀾]  
　　昔人謂巴蜀爲天府之國時賢亦盛稱蒙古之地大物博若以比之東三省眞瞠乎其後矣今世在本境界内不能自有一海口以發舒其意氣一旦有事而有不坐斃者耶奉吉黑土厚水深民俗强毅取給於地方而無一不備誠東北形勝之綱領也中原多故法紀蕩然一省之中黨派歧異或則盧龍賣塞或則析骸而爨求其家給人足而又一心一德有如身使臂臂使指者關外其犖犖較著者矣鄙人於役哈濱松花江之流域也除營口濱海外松花發源於長白山吸受嫩江會流至吉林之拉哈蘇蘇又與興安嶺發源之黑龍江合併入於混同江即松黑兩江之下游以出於東海濱者也吉林之圖們江與韓接壤有清光緒季葉所爭之石乙紅土二水實在是間奉天之鴨綠江又與韓毘連以入於黄海者也其餘遼河與烏蘇里江莫不帆檣相望襟帶數千里亦至云偉矣而戊通公司專事航行松黑兩江與烏蘇里已幾於一敗塗地斯固受赤俄凌廹母亦前此任事者之未善經營不知撙節遂至一蹶不可以復振耶以言鐵路則眞成傷心史矣東路約長三千重今所謂特别區者也安奉吉長先後成於日本之手四洮與吉會告成之日南滿之勢力益形澎漲而東路愈陷於危境矣外此若長洮若洮熱若開海若海吉又皆訂約於項城時代三省介日俄之間俄脅之於清項城則以洪憲之故輒甘心引頸於刀俎之上而三省之泱泱雄圖隳斥殆盡以視抗爭延吉廳界務之初何始健而終憊也嘻其甚矣比者歐戰告約俄亂粗定大陸風雲有凌壓東省之勢是以外人尤重視之有清享祚垂三百年其於發祥根株之地漫無部署自西伯利亞鐵路貫入腹地後主權喪失門户洞開日俄之役俄敗而長春至大運一綫割爲戰利品城門失火殃及池魚凡有血氣能不疚懷已而哈爾濱曁沿路線一帶定爲東省特别區次第收回護路軍隊曁警察司法市政各政權意欲萃奉吉黑三省之力以扶植此特别區爲將來列邦撤銷領事裁判權時之模型之先導東省執政者之苦心孤詣度爲國人所共諒從前我國領土内外人往往侵越權限擴張勢力我國政府漫不覺察多所放棄今茲稍稍收回皆係我國固有之權利並非有背約章而外人輒來抗議若非固位侵權即屬强詞奪理人心未死公道當存華府之會議所以昭示世界之公道也欲發皇華會之眞正精神斷不應於領土國權之外來第三者之參預地各有主權有專歸文明之邦當不妄生覬觎東北雖屬邊陲物產極爲宏富若臥榻之旁常容他人酣睡勢必喧賓奪主掣肘甚多全在任事者有堅忍性質不畏難不苟安自不至受人牽制以竟全功憂時君子盍共圖之 
 
[朱慶瀾將軍之肖影]  
[近世各國建國與立憲年代考] [  伍特公]  
　　自近世自由主義倡行於世各國人民皆汲汲以限制政府治權爲務然權限之立當在何許不有信約安所依守則憲法尙已自由主義尋進而爲民族主義於是向之屈伏於異族下者皆日夜蘄求光復其舊時山河俾得享充分之自由遇機即發不恤奮死流血以博之而成敗不一成者歡騰曲踊敗者仰天椎心而泣血乃有事成矣共和定矣而國會經兩次之解散憲法歷朞年而未成民之憔悴於虐政視昔專制尤甚外債日增脂膏日朘兵匪横行民不聊生國家前途日愈黑暗如我中國者果誰之過歟嗚呼先烈有靈亦將飲泣於泉下矣説者曰使憲法早成不有今日斯言誠是但未盡然何則憲法者國民與政府間之契約也尊之則爲神聖不可侵犯之信物蔑之則如戰時德外相所云條約者直一紙空文耳故憲法之尊要在信守韓子曰奉法者强則國强奉法者弱則國弱能去私曲就公法者民安而國治能去私行行公法者兵强而敵弱將來憲法成立一般軍閥能否遵守仍爲疑問雖然先儒有言行有不得者皆及求諸已果我民有貫澈之覺悟出死力以與居上之位不仁者爭去致病之原自不難得共和之實若長此沓沓浮沉於政潮之中欲以口舌收效則縱觀千古横覽五洲無此廉値事也且恐蕪穢塞途礙及行者已不之除而他人將强代爲之矣歲月如逝十二週之國慶紀念又屆矣茲考近世各國建國與立憲之年代以此次歐戰爲時期之區分紀之如左亦欲使我國人明夫建國之艱難與立憲之不可緩爾 
　　（一）歐戰之前 
　　英美法之立憲世界施行憲政最先之國首推英吉利次爲美利堅英有不成文之憲法美自一七八二年經英承認獨立後於一七八七年制定憲法十八世紀末葉法國之政論家及理想家均嘖嘖羡稱英國治制目爲模範當時國内學者如盧梭氏等盛倡民權之説而朝廷紪政復大失民望法王路易第十六鑒於民怨沸騰勢難威遏因於一七八九年召集國會一七九一年宣布憲法其選舉權之普及視英過之説者謂英國以數百年辛苦經營之成績法國改革家於兩年中達之誠非虚語也而法民猶不以爲饜愈進愈烈一七九二年推翻政府宣布共和改號稱元召集國會布新憲法弑君王逐貴族均貧富廢耶敎歷代古制摧毁無遺第以操之過急反動頓作紛擾至一八○○年拿破侖乘時崛起依是年頒行之新憲法爲執政長閲二年僭號稱帝其對於新政去泰去甚而一七八九至九一年國會之事業多經保持其未了者且竟其功焉 
　　比希獨立及荷比希之立憲法國革命所施之改革震動全歐當時各國防其國民濡染法國自由主義如今日之防俄國布爾希維克主義然然卒拿我戎馬之足而四傳所至得勢迨拿翁敗績各國頓起反動一八一四年至一五年之維也納會議即以恢復舊制杜絕革命爲其主要目的也十九世紀前葉歐洲大局雖操縱於奥相梅特湼俄皇尼古拉第一專制之鐵腕而一七八九年法國所成就之事業卒未磨滅一八一四年路易第十八再接法國王位宣布新憲法後爲查理第十所廢一八三○年國人再起革命以路易腓力爲王是年比利時脱荷蘭獨立（維也納會議以比利時併於荷）翌年定君主憲制荷蘭則於二百餘年前脱離西班牙獨立一八一四年頒行君主制憲法翌年修正比利時之獨立其主因即爲代表權不公故也與比同年宣布獨立者尙有隸屬土耳其之希臘希臘復國後採用君主國體延至一八六四年憲法始成 
　　意德之統一與奥匈之併合一八四八年法國又興革命建設第二共和復布新憲法舉路易拿破侖爲總統是年瑞士脱離列强之保護建共和獨立國頒布新憲法同年奥屬革命奥帝迫於民意公布憲法維時意德等境紛起革命均鮮克有終而法總統路易拿破侖至一八五二年亦帝制自爲矣意大利於十八世紀末葉分爲無數小國十九世紀初意人感受民族主義昕夕謀圖統一而屢爲奥制不能償願一八五九年乘奥國内勢渙散與奥啓釁而勝之翌年統一告成召集第一次國會頒行新憲法一八四八年普魯士革命召集國會制定憲法謀德意志聯邦之統一時奥居聯邦首席出而破壞之翌年普王以國君名義頒行憲法前此四十年普王曾允國民行代表制後每隔五年兩次重申前議卒未履行迨普王威廉第一執政興軍備理財政一八六六年戰奥勝之遂組成北德意志聯邦翌年頒行新憲法德君相尙武功故憲法頗具專制色彩一八七一年南北德意志統一成德意志帝國復定憲法與一八六七年所布者大旨相同匈牙利古爲獨立國自屬奥後屢圖獨立不果普奥戰後匈復思動奥帝新敗之餘不復能施高壓手段遂與匈組成二重政體之帝國奥國前於一八四八年頒布之憲法一八五二年奥帝廢之代以自訂之憲法一八五九年復布新憲法至是又代以新憲法焉普之勃興也法國忌之遂釀成一八七○年普法戰爭法帝身爲俘虜翌年法國第三次共和成立於巴都尋與普國媾和一八七五年宣布新憲法國體乃告奠定 
　　歐洲西南二國之立憲歐洲西南部有古國二曰西班牙曰葡萄牙西班牙於一八一二年立憲一八一四年廢之厥後國内時以爭憲故發生戰禍一八七三年宣布共和一八七五年復辟翌年定君主立憲制一九一○年國人復圖實行共和不果葡萄牙於一八二一年立憲一九一○年國人革命葡王逃英翌年宣布共和頒行新憲法 
　　歐洲西北三國之立憲歐之西北部有古國三曰瑙威曰丹麥曰瑞典瑙威憲法成於一八一四年丹麥瑞典進步較緩一成於一八四九年一成於一八六六年此三國前嘗一再合分一八一四年各國以丹麥出兵助拿破侖迫丹王割瑙威予瑞典聯合爲國一九○五年瑙威因不滿意於瑞典之虐政一九○五年宣布解除聯合條約獨立爲國修正憲法三國國體皆君主立憲 
　　巴爾幹四國之建國與立憲巴爾幹有國四曰羅馬尼亞曰塞維亞曰門的哥羅曰布加利亞皆君主國初皆爲土耳其之附庸一八七八年因助俄敗土一八七九年柏林條約許羅塞門爲獨立國布爲自治國一九○八年布國亦對土宣布獨立羅馬尼亞於一八七九年一八八四年兩次修正其一八六六年所成之憲法布加利亞於一九一一年修正其一八七九年所成之憲法塞門兩國亦均施憲政焉 
　　南美中美各國之建國與立憲南美中美有國十餘國體皆係共和昔幾全爲西班牙之屬地自一八一○年起先後獨立其在南美者曰巴拉圭一八一一年獨立行迪克推多制至一八四四年是年制定新憲法一八七○年復布新憲法曰阿眞廷一八一六年獨立自此入於無政府時代一八五三年始建成穏固政府同年宣布憲法曰秘魯一八二四年獨立後嘗屢定憲法今所行者成於一九二○年曰智利一八一八年獨立一八二三年憲法成曰哥倫比亞初名紐格柆萊達一八一九年獨立旋與同時獨立之委内瑞拉愛瓜多合爲一國一八三○年分立後屢起政變一八五八年始制定憲法一八六三年修正之始更今名一八八五年革命翌年復布新憲法即今所行者委内瑞拉曁愛瓜多與哥倫比亞分立後疊遭變故委内瑞拉之憲法於一九一四年最後修正愛瓜多之新憲法於一九○六年公布曰玻璃維亞一八二五年獨立翌年革命領袖玻璃伐氏自制憲法厥後屢以内亂變更之一八八○年始頒行共和制之憲法曰烏魯圭初屬西班牙後爲葡屬巴西之一州一八二五年獨立其憲法於一九一八年最後修正翌年施行南美之國不屬西班牙而獨立者惟葡屬之巴西一八二二年獨立行立憲君主制一八八九年國人革命宣布共和一八九一年憲法成其在中美者曰墨西哥一八一○年獨立厥後兩次施行之帝制歷任總統多屬軍人慣事壓制故多不終其任或死或逃其憲法成於一八三六年一八五七年代以自由主義之憲法旋爲宗敎黨推翻一八六五年宣布帝制憲法閲二年因再造共和復歸消滅一九一七年宣布新憲法即依一八五七年之憲法以成者也又有五國自一八二一年起亦脱離西班牙獨立繼乃組織中美聯邦後復各自立國曰柯斯太里加一八二九年立國一八七一年宣布憲法然自一八七○年至八二年施行迪克推多制實無憲法可云一九一三年施行普及選舉制今行之憲法即一八七一年所布者也曰尼加拉圭一八三八年立國後歸英國保護一九○五年英國承認其主權是年宣布憲法曰爪地瑪拉一八四七年立國一八七九年宣布憲法曰薩爾伐杜一八三九年立國其憲法成於一八二四年曰洪都拉斯一八三九年立國一八九四年宣布憲法此外尙有巴拿馬國原爲哥倫比亞共和國之一州一九○三年獨立一九○四年立憲其在西印度羣島者曰古巴一八九八年獨立是爲西班牙最後所失美洲之屬地一九○一年布公憲法一九○六年發生内戰設臨時政府一九○九年施行改革選舉制後始取銷之曰海地一八○四年脱離法蘭西獨立今所行之憲法乃一九一八年通過與海地同島立國者有桑土杜明杜一八四四年獨立同年憲法成自一九一六年起因國亂由美國海軍員設立軍政府治理其原有政府制度均暫中止焉南美中美各國立國後多以内亂憲法遲成其國能存者幸也 
　　歐亞四大帝國之立憲十九世紀中自由主義磅礴歐美潮流所至莫之能禦各國先後立憲以慰民願先進之英美亦以擴大其憲政爲務流風所被亞洲方面日本帝國以一八八九年（明治二十三年）立憲繼於一九一○年併吞朝鮮國波斯王國於一九○六年立憲暹邏王國於一八九五年設立法院修訂法制即卑如斐洲西海濱之利比里亞共和國（一八二二年歐美慈善團闢之以供解放之奴隸居住後改爲自由獨立共和國）亦於一八四七年制定憲法小如地中海之摩拉柯王國（面積僅八方哩人民二萬餘）亦於一九一一年以憲法成立告矣二十世紀開幕而猶有三大帝國以無憲法聞者曰土耳其曰俄羅斯曰滿清土自一八三九年起屢有立憲之政令一八七六年頒行憲法閲二年復成具文延至一九○八年始迫於青黨之革命恢復憲法即依一八七六年所頒行者略加修正然未饜民望也俄於克里米亞之役（一八五四至五六年）敗於土俄帝亞力山大第二乃發奮圖强大施改革廢奴制行自治但改革事業未幾即止其人受壓制如故一九○五年敗於日乃起要求立憲經帝降諭允可第一第二兩次國會召集後未三月均經解散第三次國會雖滿其法定期限然立憲其名專制其實雖有國會亦等於無而滿清此時猶負豫備立憲之虚名因是有一九一一年之革命清帝遜位臨時政府訂定共和制約法翌年中華民國正式成立是爲民國元年民國三年改訂新約法採用總統 
 
 

Page 22

 
 
第一萬八千一百八十八號;中華民國十二年 西曆一千九百二十三年十月十四號
星期日 * *制四年第一次國會於歐戰聲中解散五年宣布洪憲帝制旋迫於民意恢復共和六年國會第二次解散清帝復辟不果歷任總統多不滿法定任期而去憲法歷久未成武人把持政權且南北分立蒙藏叛離共和二字僅存虚名詞而已 
　　（二）歐戰之後 
　　俄德奥匈之變更國體與俄奥屬之獨立一九一四年八月四日歐戰開始至一九一八年十一月十一日休戰砲聲未止而因革命變更國體者二國曰俄曰德俄自開戰以後兵敗於外民困於内而官吏之暴政日益殘酷人人處於驚怖戰慄之中晨起者不知日中之安危與夜來之能否就榻暮色一降不勝惴惴一九一七年二月彼得格勒全城工人罷工學生附之到處演説次月藉軍隊之助革命功成俄帝遜位旣而被戕初設臨時政府十一月彼得格勒蘇維埃陸軍革命委員會握政權旋交付全俄勞兵農代表大會一九一八年七月第五次全俄蘇維埃大會通過憲法行勞兵農蘇維埃共和制俄國革命後其邊界各省相繼獨立其正式成爲獨立國者有五曰波蘭波蘭原爲古國十八世紀中爲普俄奥三國瓜分一九一五年德奥軍攻入俄屬波蘭翌年德奥帝曾同宣布波蘭獨立蓋欲以分俄國之勢而得波人之助延至一九一八年休戰前二日始正式立國行共和制其憲法成於一九二一年曰芬蘭一九一七年十二月獨立一九一九年憲法成曰愛沙里亞一九一八年二月獨立一九二○年六月憲法成曰拉特維亞一九一八年十一月獨立一九二一年十月憲法成曰立陶宛一九一八年二月獨立一九二○年六月憲法成此五國均採用共和國體其餘俄屬之獨立者如白俄如烏克蘭如何阿米尼亞如喬其亞如亞齊貝乾如達希斯坦如土耳其斯坦如遠東民國後均布爾希維克黨得勢行蘇維埃制已於一九二三年與蘇俄政府合組爲俄羅斯社會黨蘇維埃聯邦民國矣是年復宣布新憲法近據歐電俄國現正壓迫愛沙里亞·拉特維亞·立陶宛三國加入蘇維埃聯邦民國云德國則於一九一八年九月革命德帝逃荷共和制成習年七月頒行新憲法繼德宣布共和者爲奥大里亞時在休戰後一日閲四日匈牙利亦宣布共和奥之憲法成於一九二○年十月匈國獨立後宣布共和一九一九年三月建設蘇維埃政府施行迪克推多制是年八月爲國人推倒代以國民政府一九二○年政府下令宣布匈牙利爲君主國今君位未定由國會所選之郝齊海軍大將攝政奥國改制後奥屬波希米亞摩拉維亞西萊西亞之捷克族及斯洛伐基亞之斯洛伐克族亦於十一月十四日宣布獨立成捷克斯拉夫共和國一九二○年二月公布憲法門的哥羅國以幅員狹小一九二一年三月國君尼古拉死後併入大塞維亞又奥屬之斯洛維尼亞·克羅蒂亞·達爾瑪蒂亞·波斯尼亞亦於同時宣布獨立於十二月二十九日與塞維亞合組爲南斯拉夫王國一九二一年六月公布憲法一九一五年歐戰吃緊之際協約國訂約於倫敦預許以達爾瑪蒂亞之地一大部分割予意大利以爲意國加入協約國方面之報酬至是意國與南斯拉夫發生齟齬一九二○年十一月兩國訂立條約互認達爾瑪蒂亞爲獨立國雖已設立國會穏固政府至今未成今意新政府復與南斯拉夫因此起爭矣奥屬之宣布獨立者尙有奥國瑞士間之里區台斯坦公國時在一九一八年十一月七日其憲法成於一九二一年十月地僅六十方哩全國男婦不過萬餘人此立憲國之最小者也 
　　凡爾塞和約所成之小國凡爾塞和約以德屬斐洲及太平洋中之殖民地及土耳其亞洲屬地闢爲若干小國委託各國代管歸國際聯盟節制亦各先後訂成憲法以限於篇幅未能盡舉觀於上述今日世界各國舍蠻荒小國外其無憲法者殆唯我中國而已寗不愧哉 
　　世界各民族之謀獨立世界各國之殖民地以英爲最多其屬加拿大澳大利亞早施憲政獨印度至一九二一年始設立法院然人民代表權限制甚嚴印人憤懣不平今其國民黨大施運動以不與政府合作主義與政府抗且有倡獨立者愛爾蘭自一八七○年作自治運動謀圖獨立致與不列顚時起政治上之衝突一九一八年新芬黨得勢一九二○年英國會通過愛爾蘭自治制新律許南北愛爾蘭各立國會由兩國會合選人員組織愛爾蘭議會北愛國會已於一九二一年六月開會新芬黨則不滿意於此新律旋於杜白林宣佈共和英政府不加承認派兵攻之混戰數月宣布休戰由英政府及愛爾蘭民國政府派代表協議解決方法討論多時訂定許南愛建設自由邦條約規定由南北國會通過即設臨時政府辦理政務不得逾十二個月俟合法之政府成立接收之一九二二年一月七日南愛國會以小多數通過此約於是南愛總统伐勒拉氏遂辭職後三日臨時政府成立同年十月臨時國會通過愛爾蘭自由邦憲法十二月自由邦正式成立又英之保護國埃及一九二二年經英承認獨立一九二三年埃王頒行新憲法以代一九一三年所布之選舉法今世界民族之爭求獨立聲勢甚大者且尙有美屬菲列濱羣島也 
　　共和主義之澎漲自一九一○年至今世界所增之共和國適滿十數曰葡萄牙曰中國曰俄羅斯曰德意志曰奥大里亞曰波蘭曰芬蘭曰南斯拉夫曰拉特維亞曰立陶宛曰愛沙里亞且尙有俄羅斯蘇維埃聯邦民國中之各國焉而愛爾蘭圖共和不果近日布加里亞共產黨起事建設蘇維埃民國聞已爲府所政敗匈牙利國體不能謂爲最後决定西班牙有倡改制共和者甚至英國亦有討論君制是否適合國勢者他如希臘近因喪師辱國恐君制亦有搖動之勢土耳其則自一九二○年一月安戈拉國會通過「根本法」大更一八七八年之憲法宣布主權屬於國民行政權及立法權皆屬諸國會且去帝國字樣一九二二年十一月易新君君士坦丁之政府形同虚設據前數日路透電傳國會已主採用共和政體矣共和主義若是澎漲孰謂共和非今日治國之良制哉抑尤有進者近世之國民非復壓力所能勝壓力愈重反動愈烈前有法蘭西後有俄羅斯可爲殷鑒矧俄國布爾希維克主義蔓延甚廣鬰鬰不得志之國民一經濡染爆烈之禍在在可虞世有欲以威力壓制其人民者其三思之哉其三思之哉 
　　記者按此篇本供本報國慶增刋用是日因限於篇幅未能登出而不意爭論十二年未决之憲法竟草草以數日完功於國慶日公布矣中華民國憲法告成固爲可賀之舉惜成於無恥猪仔議員之手深望邦人君子共起力爭歐美各國有先例也 
[鐵路國有與鐵路民有之研究] [  蕭淑恩]  
　　鐵路之爲物生產頼以發達消耗頼以推廣交換頼以增加分配頼以運輸其位置之重要有不可言喻者則是鐵路之設施鐵路之管理不能不細加考慮查我國共有鐵路六千餘哩除滬寗及滬杭甬二路與外人合辦外若京漢京奉津浦京綏正太道清汴洛吉長株萍廣九樟厦等均國家獨自經營督辦也總管也此去彼來鐵路之經理彷彿亦官僚矣近時國有鐵路與民有鐵路二政策爭辯不休有已由國有而售於民者有已由民有而收入國者我國鐵路短少經騐不充近亦有一二路（如膠濟）力倡鐵路民有之説然投資者寥寥有之仍爲政客仍爲軍人故予知國人對此問題猶懷疑莫釋今請一解柝之 
　　各國鐵路之略况 
　　各國鐵咱之狀况頗多要之可分爲四大區域一爲民有民管一爲民有國管一爲國有國管爲國有民管是也但無論若何其開始建築大都發動於民英國鐵路思想發達最早其一切計畫除愛爾蘭一二鐵路外咸不受帮助於政府一八六四年以後水道各運輸公司見鐵路之發展不已勢必影響自身營業乃呈請政府取締於是商部出局干涉强廹私人組合之公司向政府領取護照又派員管理然商民猶不爲之挫至今政府與鐵路之關係極薄法國鐵路政策與英大同小異自一八二五年至一八三七年資本家出其全力以營造之後國内學者對國有民有痛加研究一八四二年遂决定取合辦主義固定財產四政府供給活動財產由商民供給而行車等事由民主使之法政府之特點在給鐵路公司以專利權其結果全國鐵路共七大統系五爲民有二爲國有一八四二年以後政府每將國有鐵路租借於民租借之期常爲三十六年迨至拿破崙第三乃將賃期延長至九十九年於是北方東方西方各大公司相繼而起一六五九年政府之政策又變公司方面若財政窘迫則所印之債券無不受政府切實保證考其宗旨在引誘商民估鐵路之營業德國人民雄心極壯其鐵路政策偏重國有自葡法之戰後此説尤甚普魯士某經濟學會極端主張鐵路國有及俾斯麥即位武力統一之策略驟盛遂將全國鐵路收歸國有以運軍需至一八八二年葡地所有鐵路幾盡爲國家所有猶以爲未足復强買民有之路故其結果營業蕭條貨車不及美洲半數即財政上略有疏裕然絕不若民有者之多（參考蔣生氏鐵路運輸）美國共有鐵路二十四萬八百三十一哩（一九一○年）最近共有二十五萬四千哩全球路線僅六十九萬一千里耳今美將及其半則其鐵路之政略固大有研究之價値矣美之路線大都爲民所有國家鐵路極少達克塞ｔｅｘａｓ州有一路僅長三十三哩設設踢ｃｉｎｃｉｎｎａｔｉ城有一路但自從竣工迄今向租借於民奇我加ｇｅｏｒｇｉａ省亦有路線一百三十七哩自行營業但每年虧折州政府遂大恢心於一八九○年出賃於某公司至是屢次虧折現始逐漸彌補拔涉蜚拿ｐｅｎｎｓｙｌｖａｎｉａ州於一八三四年築一路經私家鐵路之竸爭不能生存遂於一八五五年售於拔涉蜚拿私人公司（見ｈｏｒｌｄｓｗｏｒｋ）凡國有則衰民有則盛之例不可枚舉至一八七一年各州政府知自辦不成遂改變方針施地與民又加以金錢之補助於是於十九世紀之末葉擁有鐵路七萬餘哩已造成世界鐵路最多之國家可畏也夫（未完） 
[日本地震之研究（續）] [  耿光]  
　　十地震後發生火災之原因凡地震之際最易起火災較地震直接之損害爲大就日本地震史觀之西歷一八四四年善光寺地震死於火者四千人一八五五年江户地震燒毁屋宇七十萬坪一八九一年濃尾地震被燒者四千户有奇一八九四年莊内地震酒田町燒毁一半蓋地震時墜落之燈火潰敗之屋中所埋之薪火炭火皆爲發火之原動力而又以井水涸竭水道損壞施救無術故延燒尤易也此次京濱火災更非昔比據報地震後十分鐘起火者七八十處煤油燈煤氣燈爆發以及漏電走火所在皆是自來水管悉壞無法取水而横濱則更以各火油公司被燒沸油流入河港成一火油海故受災尤甚焉 
　　十一地震後發生津浪之原因地震起於近海時海水受其激動易起海嘯如海底一部分之面積上下變位則在此面積上之海水亦隨之而突起或下落必致以滔天之勢襲陸岸壞隄防漂屋宇蕩民畜甚至一掃而空之如一八九九年日 
本三陸之地震海上突起高潮侵入陸地築成數十丈之水壁城市鄉村付之一洗是爲津浪之最大者此次東京灣周圍各地受津浪之害恐尙不如一八九九年之甚要之此爲地震後聯帶發生必有之現象無容疑也 
　　十二地震後發生大雨之原因據日本各處通電此次地震後豪雨數次災民露宿者不堪其苦迷信者幾疑天公惡作劇故意與日人爲難而不知此乃自然界應有之變化無足疑也蓋此次火災京濱半成焦土歷三四日而未熄空氣中溫度驟高壓力驟低加以近海各火山噴發熔巖及各種蒸氣使氣界頓然混亂其足以釀成疾風暴雨固自然之理也 
　　十三地震後發生疫癘之原因大地震後疫癘流行是爲常事蓋以人民當驚恐之餘精神上旣失其健全之狀態减少抵抗疾病之能力而又屋宇毁敗棲宿無所饑寒相迫起居失常且以井水涸竭水管破裂飲料缺乏易受菌毒一八九七年印度阿薩密Aｓｓａｉｎ地震加爾各塔Cａｌｃｕｔｔａ以水道鐵管破壞而疫症以起蔓延各地其明證也何况此次日災先之以火繼之以雨人民轉徙流離自易發生熱病加以死者十餘萬雖以日政府之積極辦理善後而屍身委置瓦礫中猶經數日屍氣薰蒸傳疫愈易以故地震 
 
 

Page 23

 
 
第一萬八千一百八十八號;中華民國十二年 西曆一千九百二十三年十月十四號
星期日 * *一星期後染疫者已至五萬人非偶然也 
　　十四此次地震無著明之前震大地震以前若干日間先有一次或數次輕微之震是謂之前震ｆｏｒｓｈｏｃｋ如一九○○年十一月五日豆南諸島大震而前一日正午三宅島已感微震一八九九年八月三十一日陸羽地震而在九日前即八月二十三日午後一時已感微震且此種前震甚有在數年以前者如一八九一年濃尾大震由大森博士等之研究一八八五至一八八九年美濃平原數起震動實爲一八九一年之前震此次日本地震事前並未有若何朕兆其無著明之前震可知據今村博士之説凡地震縱無著明前震其朕兆必有伏於隠微者而吾人毫不覺之蓋微震之觀測器尙未達於精巧之極度故也 
　　十五大震後餘震之繼續據東京中央觀象台宣稱自九月一日至五日共震九百六十八次其後仍繼續發生至二十六日下午五時又發生强震瞬時即止此種大震後續之震謂之餘震ａｆｔｅｒｓｈｏｃｌｃｓ蓋一次大震後地殼中大不安定之處雖已恢復原狀而局部尙有許多小不安定之處其分子次第收縮凝集乃有多數之小震經過時日漸久餘震次數亦漸減然震後閲數年尙有發生餘震者如濃尾地震餘震總數共四千次而震後四年尙起微震此種激震之餘波震源地附近所應有且非此不能全復於安定之狀態也 
　　十六此次震度之强弱地震學家洛希福來爾Rａｓｓｉａｆｏｒｅｌ分震度階爲十種爲現時西洋所通用而日本中央氣象台所定之震度階則爲七種（一）無感覺地震（二）微震即靜坐之人非特别注意不能感覺者（三）弱震Ａ類即發震之際微聞窗户等有震動之音爲一般人所感覺者（四）弱震Ｂ類即屋宇動搖窗户震響器内液體動盪懸垂物體動搖爲人所易於察知者（五）强震Ａ類如屋宇震前稍激烈不安定之物至於傾倒器中液體溢出者是（六）强震Ｂ類如壁生龜裂石碑坐椅等傾倒烟突破壞等是（七）烈震即屋宇潰倒山岳崩壞地盤龜裂是此次地震傾潰之屋宇無數坼裂之地甚多且有富士山變形之説則其屬於裂震無可疑也 
　　十七震災之損失據今村博士日本震災損失之統計謂最近五十年間日本因地震直接間接所受之損害平均每年約死二千人喪失財產七百萬元而本年震災則數十百倍於此數就各方面報告合觀之死者十餘萬傷者殆數十萬以至百萬受災之地自東京横濱横須賀以至鐮倉箱根日光千葉等處廣二萬方哩東京之文明建築物悉付一炬横濱商塲已成焦土横須賀之軍港砲台全部毁滅密勒評論報且有日本海軍將降爲三等國之説總計損失殆不下五十億元三倍於日俄戰爭所費之數而相當於歐戰規定德國賠欵十分之一誠古今未有之奇災也 
　　十八與世界大地震之比較歷史上世界大地震除喪失生命在一萬以下者不計外略舉如左 
　　一六九三年意大利之西西里ｓｉｃｉｌｙ島死者十萬 
　　一七五五年十一月一日葡萄牙京城里斯本ｏｌｉｓｂｏｎ死者六萬人 
　　一七八三年二月五日意大利南端之喀拉布利亞ｃａｌａｂｒｉａ死者四萬一八一二年三月二十六日南美委内瑞拉國京城喀拉喀斯ｃａｒａｃａｓ死者一萬 
　　一八五七年十二月十六日意大利之拿破利ｎａｐｌｅｓ死者一萬二千 
　　一九○五年四月四日印度之堪格拉ｋａｎｇｒａ死者一萬五千 
　　一九○八年十二月二十八日意大利之米西那ｍｅｓｓｉｎａ死者七萬七千就上所述可見世界地震所受之災害皆未若此次日本之甚也 
　　十九與日本歷史上地震之比較就日本已往三百年間之地震除死傷數百人者不計外略舉如左 
　　年月（西曆）　　　　　　　　　地點　　　死者數 
一五九六年九月四日　　畿内　　　　二千人　　 
一六○五年一月三十一日東海南海西海各道五千人 
一六一一年九月二十七日會津三千七百人 
一六六六年二月二日越後一千五百人 
一七○三年十二月三十日關東五千二百三十三人 
一七○七年十月二十八日太平洋沿岸四千九百人 
一七五一年五月二十日越後一千七百人 
一七六六年三月八日弘前一千三百人 
一七九二年二月十日九州北部一萬五千人 
一八二八年十二月十八日越後一千四百人 
一八四四年五月八日信濃越後一萬二千人 
一八五五年十一月十一日江户六千七百人 
一八九一年十月二十八日濃尾七千二百七十人 
一八九六年六月十五日三陸二萬七千一百二十人 
一九一四年一月十二日櫻島二千人 
　　統上所列死亡最多者不及三萬以較此次震災特五分之一而已 
　　二十將來日本地震學之進步凡事經一度之刺激必能促起一度之革新即就日本之地震學言之自一八七一年濱田大震社會恐慌之至求所以防災之法而始有觀測器械之設備又八年横濱地震而始有地震學協會之創立又十一年濃尾大震而始有震災預防調查會之進行自是以後對於地震前知法震災減輕法耐震構造法研究不遺餘力而觀測器械日益精密大森博士之微動計尤爲歐美專家所稱道然而此次震災乃竟不能稍得其徵兆以奏減輕災害之功吾知日本地震學家必更殫精竭思求得已往之缺點何在而謀方法之革新則是此次之大震實與日本地震學者以進步之機會吾儕可拭目俟之也 
[中國雕刻史述略] [  胡延齡]  
　　雕刻也是造形美術的一種印度的阿育王時代貴霜王時代麴多王時代最著名鹿野苑精舍石柱柱頭刻獅象精細絕倫巴爾赫脱的雕欄孫鐵伊的方門菩薩巨像釋迦轉輪法身莊嚴雄偉希臘和埃及都不及他更談不到中國了總説一句雕刻的美術印度實在是第一中國的雕刻和他比較簡直是一個蚌蛛一個明月 
從雕刻的藝術上說平面雕刻易立體雕刻難印度的雕刻全是立體的中國雕刻大部分都是平面的而且都是抽象的可見我國人對於一切事物多没有具體研究的趣味我做這一篇便是希望人們發揮天性的美感在雕刻的藝術上注意一點雖不能跨過印度的古代或者可以比肩西洋若是再牢抱着祖宗傳來的習慣以爲這是雕蟲小技那可眞就錯到底了 
　　如今因敍述上便利起見先説歷代雕刻源流次説印文和造像 
　　歷代雕刻源流中國書畫雕刻都起源於上古伏羲以以木刻字軒轅用刀書黄帝崩臣左徹削木象黄帝朝萬方諸侯這便是雕刻的起源 
伏羲時代用木刻木黄帝時代用金刻木商周的鐘鼎彝卣壺爵盤觚觶敦匜鬲和戈劍努機這一類的禮器和武器都是用金刻金有欵識的便是上品 
　　晚周盛行骨刻有人説骨刻是太古發明的作品可惜没有考據秦初刻玉石刻壐刻碑碣和壟上物李斯的頌德碑是人人曉得的始皇驪山墓有石麒麟二頸高一丈三尺惟妙惟肖又有玉松玉柏都是栩栩欲活這都是儀態萬方的雕刻上品却是代遠年湮物已烏有典籍記載又非常簡略可是没有人注意了西漢開國刻印頗擅長但是秦碑以後二百年中並無名碑凡稱漢碑的却全是後漢的產物哀帝元壽年間郫縣一碑却是晋魏人僞造晋魏以後的碑多不勝舉 
　　石刻畫至今尙存有孝堂山祠武梁祠孝堂山祠在今山東肥城縣東漢順帝永建四年的作品所刻的係大王車升鼎歌舞是一幅歷史風俗畫陰文氣勢沉雄於畫理雖不當在那時候却也名貴極了 
　　武梁祠在今山東嘉祥縣東漢桓帝建和二年所刻陽文莊嚴無對但是龍魚鬼神禽獸祥瑞等等均係神話可見當時人類的思想全不脱定數觀念 
　　魏晉之間國家多故印度雕刻雖因佛敎東漸流入中原然而民衆疲於戰爭所感受的印度藝術只有造像一種 
　　佛入中國造像術隨之來晋戴逵劉宋戴顒均是此中能手梁司馬達且東渡扶桑爲日本造佛像的鼻祖唐楊惠之善塑多印度希臘古代式戴逵之後惠之的技術實在可稱有獨無偶 
　　北宋造像術愈過愈劣成宗道初學惠之苦不得肖晚年大憤改攻刻石長安壁吳道子畫臨摹入石迨遍細如髪絲神采逼人一石值萬五千金於是宗道工線雕的聲名便無人不知了 
　　北宋以後我國雕刻全向纖巧方面南宋詹成精竹刻所造鳥籠四面花版能刻宮室人物山水花木禽獸在竹片之上而且纖微畢現允稱佳搆 
　　明王叔遠和清朝的金老杜士元均工刻核舟作東坡泛赤壁圖茅檐集虞初新志都記這段事實 
　　杜士元曾製一象牙臂擱刻十八羅漢渡海圖數寸之間有山海樹木島嶼波濤掀天動地的神奇眞是雕刻名手清高宗曾詔士元入祥符宮後以酒狂　　這象牙臂擱猶存清宮庚子聯軍後爲一德人所據有 
　　繼詹成刻竹的有嘉定朱松隣金陵濮仲謙都是明代人仲謙手術淺率不耐人尋味松隣含蓄得畫理松隣子小松又能傳父技自明代到今日還有傳人金堅齋説松隣雕簪匜最神妙得他作品的不以器名直名之爲朱松隣 
　　清代青田刻石景德劃瓷天津揑像雖不及古時但其技也神妙可觀 
　　印文秦始皇命李斯損益史籕的大篆作傳國壐文如鳥蟲漢天子玉印私印文溫潤有丰采王侯金印文和柔有光二千石銀印龜紐文柔弱無鋒二千石以下都是銅印有鑄的有刻的也有鑿的鑄的文圓勁刻的文蒼老鑿的文多鋒總説一句漢印文平方正直實在爲後世的印文所不能學 
　　東漢曹喜作懸鍼文莊雅如人意印文的變遷發動在這時繆篆仿漢隷用篆筆寫似古非古别成一家這是印文第二次變遷六朝印章部是朱白文全失漢代面目這是第三次變遷唐宋朱文任意曲屈不塂入目這是第四次變遷元初仍學唐宋未有進步不久復古的風氣大興印文的變遷就到宋爲止了 
　　首謀印文復古的是元人吾趙吾子行述學古印式編趙文敏著印史「春花舞風輕雲出岫」便是文敏的玉筋篆評語明文徵仲父子和何雪漁都善摹秦漢印文冠絕一時清初顧雲美程穆倩丁龍泓也都自成家數力追上古從此印文就永無革新的希望了 
　　印文語在秦漢多用官名和詩書中語魏晋遂以表字入印唐代用表字很盛宋元多用齋名别號何雪漁首創以世説中語入印梁千秋就無語不可入太不選擇了 
　　造像東漢明帝創白馬寺佛像就從此盛行中國中州人士造術不工晋戴逵字安道善鑄佛像及雕刻曾造無量壽木佛一尊高六丈任人褒貶積思三年刻像頗肖這是我國造佛像家的始祖瓦官寺大佛五尊就是逵所親塑和印度所貢獻的玉佛顧愷之所摹曹不興的佛畫像并稱三絕唐楊惠之初學吳道子不成大憤焚筆碎硯專事塑作和道子畫并駕齊驅我國造像家只有戴楊這兩人其餘的都不配上口了而且唐代以後塑像多係建䭾羅式（建䭾羅是亞歷山大東征所建的白克脱里亞王國在今印度西北境）惡俗不美觀和唐以前的印度上古式比較眞是有天壤的分别了我國自黄帝到今日簡直不離戰爭遭一次兵燹便損失一次所以歷代的美術品眞不知毁掉了多少况且我國人丨除歷代皇室和少數古董商丨又大多數不知保存古物所以祖宗的作品能流傳到現在的眞是不容易了就是造像一端六朝的雕刻家不能算少但是如今存留的能有多少呢 
　　民國七年陜西汧陽縣的西鄉掘得一六朝玉造像像爲觀音大士形高四尺一寸·無座狀貎古奥製作精美袈裟纓絡摺皺自然玉色潔白這是純粹印度上古式的美術民國六年陜西鳳翔府掘提一唐代建䭾羅式鎏金造像像爲釋迦牟民立� 
形銅質須黑製作不如六朝多多 
　　六朝造像或坐或立或怒或喜或悲哀或作冥想或作遙望今龍門山伊河兩岸全是石像存者約十萬 
 
 

Page 24

 
 
第一萬八千一百八十八號;中華民國十二年 西曆一千九百二十三年十月十四號
星期日 * *   
 
