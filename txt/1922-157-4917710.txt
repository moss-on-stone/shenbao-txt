# 1922 - 157 - 4917710

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
四日星期三（申報）舊曆壬戌五月十九日（四）時評 
[主客（冷）]  
　　中國近年來之紛擾實無重大原因其最爲調洽之梗者不過主客之見而已自居主位而待人以客我定其方式而欲人之就我此所以雖有爲國之心而國益以亂雖有調和之意而和益難成蓋地位即有不同勢力或有厚薄然對於商酌國事之意思固處於同等也若先以主客之見存於中復以主客之見流於外遂使人格格而不能相入因此而各以不相干之名義互相詰責此實各方暌離之所由來也今若不於此端救濟之我恐復蹈前轍而已總之國家者公也苟謀國事當一切示人以同等而勿容絲毫有主客之勢也有心爲國者宜注意之命令 
　　五月二十九日大總統令代理部務陸軍次長金紹曾呈請授曹霖生爲陸軍步兵少校應照准此令　　又令代理部務陸軍次長金紹曾呈請任命章亞卞爲陸軍第四師砲兵第四團第三營營長應照准此令　　五月二十七日大總統令任命張鳴遠兼署外交部特派阿山交涉員此令　　又令參謀總長張懷芝呈請任命林鏡寰爲海軍第一艦隊司令處參謀黄仲則爲海軍總司令公署參謀均照准此令　　又令參謀總長張懷芝呈請任命張紹良爲陸軍第十八師二等參謀官應照准此令　　又令代理部務陸軍次長金紹曾呈准吉林省長孫烈臣咨請以裕陞魁林文林陞補佐領應照准此令　　又令劉海瀾給予三等嘉禾章此令國内專電 
[北京電]  
　　黎宅閣員名單外交顧維鈞顧不就顔兼内務田文烈財政董康司法張耀曾陸軍吳佩孚吳不就則張紹曾海軍李鼎新教育林長民農商張國淦交通高恩洪院秘長林步隨（十二日下午三鐘） 
[北京電]  
　　顔外交譚延闓内務未到前張國淦兼教育黄炎培未到前高恩洪兼吳佩孚長陸軍吳今晨到京見黎後卽回保（十三日下午一鐘） 
[北京電]  
　　黎就職通電與議長心理稍異議長欲做足復位黎則聲明應各方要求暫時維持政治現狀國際地位及京畿治安起見决不戀位俟國會有正式解决辦法卽當服從法律宣告退職 
[北京電]  
　　昨夜黎宅會議對復職及魚電頗感不能自圓其説惟熱中者多已爲黎草入都電黎遂於今日（十一）七時半爲羣衆擁之上車八點由津站開車十時半抵豐台十一點到京住東廠胡同因法律上復職勉强故公佈暫行大總統職權將頒兩令一取消解散國會令二重申裁兵廢督令曹吳灰電諸督廢督裁兵先從錕佩入手務請黎公卽日就職明令實行（十一日上午十二鐘） 
[北京電]  
　　黎到後將召各省代表會議公决各省善後内閣主以顔組臨時内閣顔尚推辭津迎黎點綴楊以德辦差京點綴薛之珩辦差均甚周到較黎六年入武官室時有寒煖之殊（十一日下午一鐘） 
[北京電]  
　　黎邀吳佩孚擔任陸長實行軍需軍制統一寓整頓於裁其應置兵額國會定之（十一日上午十二鐘） 
[北京電]  
　　參院接收交代由李盛鐸派洪鑄王灝要三個月費董給現萬元餘搭支付劵二届議員已允交至衆院現正談判（十一日下午一鐘） 
[北京電]  
　　經濟局向董索費甚力且謂本局均舊議員若不付恐財長通不過董曰吾願通不過始釋重負（十一日下午一鐘） 
[北京電]  
　　今（十日）閣議僑務局裁撤歸併外部李振爲鄂煙酒局長 
[北京電]  
　　赤塔總統語華代表崴政變係舊黨内訌狄德利斯與梅果諾夫一邱之貉因狄背後仍爲强鄰（十一日下午一鐘） 
[北京電]  
　　黄陂連日經王家襄吳景濓力勸昨晚五時始發出通電定今早八時來京就職今日警廳傳各商號懸掛國旗各機關派兵至車站迎接昨晚公府承宣使侍從武官均赴津迎黎（十一日上午十二鐘） 
[漢口電]  
　　蔡成勳文（十二）晚九時乘江新輪赴贛同行有參謀長秘書長副官等及衛隊一營 
[漢口電]  
　　傳張福來因趙恒惕請援派駐新牆鄂軍第四旅寒赴長沙 
[漢口電]  
　　蔡成勳商由漢廠撥槍二千枝子彈三十萬發過山砲六尊砲彈二千發 
[漢口電]  
　　蕭劉及孫傳芳張福來等均電賀黎復職 
[漢口電]  
　　黎電召李開侁文晚北上 
[漢口電]  
　　聞沈鴻英全部文由平江出發援贛（以上十三日上午七鐘） 
[九江電]  
　　蔡成勳元（十三）晨過潯晋省 
[香港電]  
　　北伐軍子彈罄况造彈廠前被炸兵工廠不敷供給搜索僅六百箱運前敵 
[香港電]  
　　議員召八年憲議孫允撥十九萬充費將通電召集 
[香港電]  
　　孫飭魏邦平查省軍隊數若干韶關大本營下令調新墟新募兵三營返省 
[香港電]  
　　孫請記者談云余在桂改道攻贛謝文炳電告陳謂余回師攻粤陳炯明電駐桂部回堵截幸余部先下未阻余抵河口陳返惠攻贛師赴韶陳部回省責難紙幣余仍給餉乃將紙幣盡放巿面向財廳索餉省行迫兌陳失馭力余調師回攻棄贛可惜另設法使彼退出廣州請各位十日内一致言論忠告令彼退出省里外不聽余當先九小時預告巿民逃避餉以砲彈使彼六十營作砲鬼記者以事大未决（以上十三日下午十鐘）特約路透電 
[北京政局]  
　　十二日北京電據華人方面消息内閣名表已電致吳佩孚徴求同意總理顔惠慶外交顧維鈞財政董康交通高恩洪内務田文烈陸軍吳佩孚或張紹曾海軍薩鎭冰教育林長民農商張國淦司法張耀曾公府秘書長夏壽康國務院秘書長唐在章吳佩孚恐未必允受陸軍總長任國會今日開預備會議今日午後有議員百餘人自津到京安福國會秘書躊躇之後已於昨日交出國會文件等物 
[奉直戰事未已]  
　　十二日天津電星期六日起山海關周園復有戰事接戰至昨日奉軍左翼顯曾襲擊直軍昨晚有直軍傷兵兩車運抵天津昨日及今晨直援軍開往山海關者爲數甚衆其他車務均已暫止 
[日本新内閣之宣言]  
　　十三日東京電外交大臣内田伯爵以下載宣言致各報（加藤内閣之對外政策毫不更變擬使華會所訂各約及所發宣言發生效力日本目下對於中國嚴守中立俟統一穏固之政府成立時日本與其他各國願予以必要之財政助力駐漢口北京及華北其他地點之日兵本擬撤退但因中國時局不靖而展緩西比利亞之時局尚未可卽撤戍軍俟該處秩序恢復日僑可保受有保護時日兵即將撤退） 
[日本藥器廠失愼]  
　　十三日東京電濱松地方某藥器廠今日失愼燬屋二十所及鋼琴風琴千架損失日幣一百萬元 
[中法實業訟案]  
　　十三日巴黎電中法實業銀行事務管理處所需之欵一千萬佛郎聞已籌得該銀行股東曾以資本喪失四分之三之理由呈請解散商務裁判廳現已批駁不准謂是否喪失資本四分之三未能　悉查證據之可依據者惟去年七月間該銀行之報告内載資本一萬五千萬佛郎債務超過額爲四百五十萬佛郎 
[法政府覆英牒文]  
　　十三日巴黎電法政府接英國關於海牙會議事之覆文後發表一長文對於覆文中數點表示滿意但仍維持法國之觀念一再申明協約國預擬計畫送交俄國之必要並認英國所言之手續等於撤回俄牒又謂法政府承認俄國有收用私産之權但須以繳還産業爲常規償給損失爲例外蓋俄國所謂賠償者勢必有名無實也法國所擬之法如各國一致施諸俄國則俄國必接受之法政府主張海牙會議不談政治法政府不允稍减法國之權利並要求切實保障戰前借欵 
[奥國經濟恐慌]  
　　十三日維也納電金鎊價格現合奥幣十萬克郎自六月九日高起百分之三十交易所大爲恐慌此乃借欵難成之報告所釀成交易所現停巿商界悲觀無時不加甚人人皆爭購外國貨幣蓋恐克郎將全無價值也主要製造商購煤但煤商不願收受克郎致生意停頓實則並不缺煤也時局險惡故德奥經濟聨合之説復盛 
[荷蘭油公司出售股票]  
　　十二日倫敦電巿塲公報稱荷蘭皇家煤油公司將其所執蛤壳牌油公司之股票一百二十五萬股售與倫敦某銀團每股售價爲四鎊十一先令六便士　　十三日倫敦電荷蘭皇家煤油公司之售出其所執殻牌油公司股份聞因荷蘭公司擬增現金而不發行新股之故 
[各國近事記]  
　　十二日倫敦電張伯倫氏今日在下院宣稱渠未聞日政府現以謝米諾夫大軍殘部運入海參崴消息　　十二柏林電一九二○年舉行反革命之著名領袖開浦博士於本年四月十八日由瑞典回抵薩西尼資時就逮幽禁萊浦齊候審茲因目痛逝世　　十三日倫敦電下議院已通過議案准缅甸製定與印度諸省同樣之憲法　　十三日泊萊託里亞電南斐脱國國民黨重要領袖五人被拘之説現悉不確　　十二日倫敦電英國製鋼業聨合會因鐵路運費旣减　而工資又輕故已决定將鋼板等售價每噸減十先令　　十二日雪黎電澳當局不許芝加哥敎士鄂穆士在澳登陸鄂教干原擬在澳洲演講叙里亞人民受苦之情形並贊助澳洲印人不應喪失資格之見解以爲澳洲印人之喪失資格實與印人在美索波太米亞之公認地位相抵觸 
 
 

Page 5

 
 
   
 
 

Page 6

 
 
中華民國十一年六月十四日星期三（申報第二張）舊曆壬戌五月十九日（六）交通大學無線電 
[奉直談判决裂]  
　　天津電奉直休戰之談判顯已决裂秦皇島與山海關間已發生劇戰 
[列寗病愈]  
　　莫斯科電官場稱列寗病勢漸愈能對於要政口授機宜並能在圜中散步 
[美國工黨聨合年會]  
　　辛辛那第電美國工黨聨合會開年會時剛浦斯氏稱工黨要求以同等地位與資本家開會討論工資等爭端 
[美國小販公會]  
　　克里夫倫電全國小販商公會書記特里戈氏在開會時演説言及工黨領袖剛浦斯氏對於高等法庭判詞之抨擊謂彼以法庭爲妄者直謊言欺人耳美國安寗恐將爲如傾覆羅馬者之野蠻人所破壞 
[法國對於海牙會之復文]  
　　巴黎電法總理普恩賚致英國圍於海牙會議事之覆文已送交英使署略謂如法國專家赴海牙與會則彼等或將主張派專家委員團赴俄調查其狀况但須先得俄國之同意 
[美國大風之損失]  
　　紐約電大風倐發每小時行八十八哩死者已達六十人恐尚不止此數小船四十六艘現尚不知下落但衆料船中人或已爲海岸警備隊所救起 
[菲島各黨之勢力]  
　　馬尼刺電民主黨與集合黨已議定暫時聨合俾與國民黨爭參衆兩院議長席據參院選舉之最後報告集合黨九人國民黨八人民主黨五人總督指派之參議員二人衆議院選舉報告尚有八區未到集合黨領袖承認國民黨將在衆院佔多數但謂集合與民主兩黨聨合當可控制衆院據兩黨暫時結合之計畫參院議長屬集合黨魁葵松氏而衆院議長則屬民主黨 
[美國遠東艦隊來華]  
　　馬尼剌電遠東美艦隊司令史特拉斯氏已乘旗艦休倫號起程赴中國將在華留駐數月至九月間始回驅逐艦隊已於星期一日開往中國 
[美國近聞]  
　　華盛頓電哈定總統任前充華盛頓新聞訪員之史帶克氏爲戰時金融總社督辦　　華盛頓電農業調查會報告麵包借欵事謂麵包售價每元農家僅得二角九分六而用於分送者則每元費去四角製麵包者尚無過分罔利情事六月十三日公電 
　　盧永祥通電國務院各部總長各省區巡閲使各省督軍省長總司令各都統護軍使海軍各司令各省議會商會教育會各法團各報館均鑒永祥本日致北京一電文曰暫行大總統職權黎鈞鑒前以元首地位關係國本非法律根據確定無以昭示天下稍事遷就不惟無裨統一而且再種革命惡因故於江日通電據法直陳以期挽救嗣奉蒸日兩電以魚電已得贊同先行入都暫行大總統職權元首地位待諸國會解决尋繹鈞恉已認復職爲有疑義足證江電所陳之不謬惟法律地位旣屬懸案即令先行就職仍是事實上之總統而非法律上之總統推公所以暫任中實上之總统者乃因中樞無主險象環生孤誼苦心羗爲一時權宜之計至廢督裁兵永祥兩年以前已首先倡議以袍澤未盡覺悟致媿等諸泡影如天之福鈞電所期完全實現國會正式恢復元首依法産生國民一致翊贊大局因以解决永祥自黨解甲歸田藉償初願設有不然鈞座將何以謝國人語云千人諾諾不如一士諤諤我思古人心響往之矣被瀝肝膽伏希鑒察等語特以奉聞盧永祥元　　川省將領贊成恢復法統電各報館均鑒南北政爭於茲數載分崩離析國家盡解綱維軍旅轉輸人民幾空杼柚曩者華府府會議各友邦本親善之旨盡提挈之誠而我以内乏統一外徒呼籲致令國際地位增進無多旣失利權挽回無幾此實我國人所共痛心疾首尤我袍澤所爲負疚拊膺者也惟是推原禍始實田大法凌夷惟知假武力以便私圖各復據偏見而相號召出奴入主引是彼非解决無期糾紛愈甚茲接孫總司令與蕭齊劉各督軍先後通電主張恢復法統無黨無偏互讓互助宏謨偉論欽佩不勝自來國家之亂無不由於一已一系之私壟斷政權憑恃暴力天下之目至衆也必欲隻手掩之天下之才至盛也必以異己排之於是水以激而躍然不平菀枯魚爛土崩不可收拾證以前轍罔不由此今果各蠲成見芳贊大猷本尊重約法之誠爲根本解决之計挽法統於已墮率國人而共趨庶數年以來紛爭擾攘之局從此得以收拾而各循正軌然後統一可見諸事實和平可期諸百世安定國家在此一舉是誠成勳等區區之愚日惟馨祝者也謹布腹心伏希鑒察并候垂教成都衛戍總司令四川陸軍第三軍軍長劉成勳·第一軍軍長但懋辛第二軍軍長楊森·總司令部參謀長王默基·川北邊防軍總司令賴心輝·第三師師長鄧錫侯·第八師師長陳洪範·第二十二師師長唐廷牧·第一混成旅旅長劉文輝·第八混成旅旅長田頌堯·第九混成旅旅長劉斌同叩青印　　廣州國會通電各報館均鑒近日津滬報載王家襄等在津籌備召集續開六年國會閲之不勝駭異六年國會經軍閥迫令解散後即移會於廣州民國七年七月續開常會時一再電催王等到院而王等於開會後滿一個月旣未到院又未聲明故障是王等顯然甘棄職責曾經依法解職傳人遞補王家襄之議員資格在法律上早已消滅更何得冒議長而任意鼓簧以愚弄國人民國六年國會之分子旣依據院法變更已在廣州自由行使職權復於民國八年續開憲法會議現在若欲促成憲會只能繼續八年而召集之萬不能任依法解職之分子麕集其間以招亂法之嫌國會若自身亂法將來何能立法以範人民試看今日之軍閥其暴横又何減於昔日今日促使國會集會之人非昔日首倡毁法之人乎其所以不惜務盾其行爲繫鈴而復解鈴者項莊舞劍别有用心回憶民國五年統一曾幾何時卽釀出毁法亂國之劇變覆轍當前寧堪再蹈用特宣言以辯眞妄而維法統邦人君子其庶鑒之國會非常會議江印國外要聞 
[德國特約通信（王光祈）四月二十九日]  
　　日諾瓦會議之討論形式及其會外文章日諾瓦會議開幕已逾旬日而記者今日始有此篇通信得毋逾時之感乎雖然此非記者疏懶之咎也其所以致此之原因有三請爲讀者諸君敬陳之第一·此次日諾瓦會議自本月十日開幕後卽組織四種委員會秘密討論各種特殊問題如俄國問題匯兌問題之類此種特殊問題勢非加以一番剖解工夫尋源究委將各個問題作爲有統系之論述斷難使吾遠居東亞之讀者一目瞭然故記者旬日以來搜討工夫多於執筆時間第二·日諾瓦會議開幕不過數日卽遇俄德單獨秘密訂約之事會場空氣大爲震動擾攘不寗者至數日之久記者對於此事已提前連通信兩次因而此篇通信不免擱置第三歐亞遥隔一封通信之郵寄期間往往需時六七禮拜之久在記者執筆時尚係嶄新消息在讀者到眼時已爲時日黄花所幸者本報有星期週刊世界大勢一欄足以補吾通信之缺因之凡關於此次會議之公開消息其已爲各電社所宣傳者皆無須記者急於報告反之凡關於系統的觀察背影的描寫則引爲記者責任亦卽記者所以答報愛讀通信諸君之道也　　大凡每次國際會議除會中公開題目外尚有所謂會外文章而此種會外文章其重要往往更甚於會中題目譬如華盛頓會議裁減世界軍備問題爲其公開題目而英日同盟之解除山東問題之談判則爲其會外文章此次日諾瓦會議整理全歐經濟問題爲其公開題目而裁軍問題之重提賠償減輕之運動則爲其會外文章此次會中之公開問題已於開幕之次日先後組成下列四種委員會加以討論　　（一）政治委員會（又名第一委員會）由意大利代表deＥacta主席（二）財政委員會由英國代表SirRobertHorne主席（三）經濟委員會由法國代表Colrat主席（四）交通委員會由比國代表Theunis主席此四種委員會中復各組副委員會一其組織如下（一）政治副委員會英法意比日五國各派代表一人德俄兩國各派代表一人其餘赴會各國共選派代表四人當選者爲瑞士瑞典波蘭羅馬尼亞四國（二）財政副委員會英法意比日五國各派代表一人德俄兩國各派代表一人其餘赴會各國共選派代表四人當選者爲丹麥芬蘭荷蘭捷克斯拉夫四國（三）經濟副委員會英法意比日五國各派代表一人德俄兩國各派代表一人其餘赴會各國共選派代表五人當選者爲挪威巨哥斯拉夫Jugoslawien荷蘭乃特蘭Lettland瑞干五國（四）交通副委員會英法意比日五國各派代表一人德俄兩國各派代表一人其餘赴會各國共選派代表五人當選者爲奥大利埃士蘭Estlanp葡萄牙瑞士波蘭五國　　當第一種政治副委員會代表選出時俄國代表齊捷林Tschitscherin對於羅馬尼亞及日本之參加該副委員會提出反對以羅馬尼亞佔領Bessarabien日本佔領西比利亞故也此事旋經羅馬尼亞及日本代表抗議而罷又選舉第二種財政副委員會時法國代表主張由英法意比日五國各派代表一人其餘六位代表由赴會各國合選蓋欲藉此以應付德俄兩國此事亦旋經德俄兩國代表抗議而罷故就派代表一事而論德俄兩國在四種副委員會中皆得平等參與且照會議規則所定每一代表只有一表决權尤爲平允此實爲戰後德俄兩國從來未遇之恩寵至於各委員會中所討論者多以協約國專門家在倫敦所議决之條陳爲藍本此即此次日諾瓦會議討論各種公開問題之進行形式也關於此種討論之内容記者今後將一一分析叙述此刻請暫付闕如現在所欲論列者則爲此次日諾瓦會議之會外文章何謂會外文章即在會各國中頗有對於某項問題意欲在會内藉題發揮者徒以牽制太大不敢發表不得已託之詠嘆形爲演説多方描寫四出運動於是所謂會外文章者遂湧呈於吾人之前矣記者前文已言此次日諾瓦會議之會外文章爲裁减軍備問題减輕賠償問題二事英相喬治所以發起日諾瓦會議之主要目的亦在乎此後以法國反對會議幾爲之停頓英相喬治乃不得已與法總理普恩賚氏相約會中决不提此兩項問題然而此種不得已之約束實非英國之志更非德俄兩國之所願也故會議開幕之第一日德國代表費爾提演説反覆申言經濟關係語語暗指賠償問題俄國代表齊捷林則較爲直率大倡裁减軍備之説遂與法國代表衝突英相喬治乃用其圓融之言辭從而爲之調停曰吾以爲日諾瓦會議若不能引到裁减軍備問題則其結果必歸失敗無疑惟一談及裁减軍備問題則必先得彼此之諒解而後可現在吾人所首欲知者即各國是否已有共同進行之誠意吾雅不願會議之舟所載過重重則沉沉則齊捷林先生自身亦將與之俱溺也云云吾人從此便知裁减軍備問題終爲各國爭論之焦點不過形式上究非會中題目僅成其爲會外文章而已又十二日財政委員會開會討論匯兌問題時德國代表赫爾買士Dr•Hermes宣言曰吾人整理一國財政須從國内國外兩方觀察若國外責任過重所謂整理財政者終無達到之望云云彼雖不言賠償問題然對於此問題之必須解决固已充分表示矣同時俄國代表那可斯克Nakowski亦宣言曰俄國曾極力整理財政大行裁兵當一九二○年正月一日俄國尚有軍隊五百二十萬人至今年正月已只有一百四十五萬人軍用支出已减少百分之七十五吾今日爲議事日程所限雅不願提及裁兵問題雖然軍備問題不解决終爲歐洲各國恢復財政之阻也云云吾人若就上述言論觀之便知此次各國態度業已異常明瞭俄國主張裁减軍備德國希望减輕賠償而其相手方則均爲法國英國則不願持之過激擬先將原則立定然後再引美國加入以圖法國就範（英國代表屢在財政委員會中會中宣言美國一日不加入會議則一日不能得最後解决足見英國終必引入美國爲己之助）惟上述種種皆非日諾瓦會議中之八開題目只算是一種會外文章吾人但不知此種會外文章何日始能繳卷此則不能不有望於各大政治家之嘔心絞腦矣 
[英國之海上商品陳列所]  
世界新聞社云英國爲擴張其世界商場起見前經决定舉行所謂（浮海展覽）以一大商船爲會塲環游世界各處陳列英國各種出品供世人之觀覽現在計畫大致就緒茲紀其籌備情形如左（浮海展覽）所用之船爲現有之汽船沃龍丹斯號載重九千○二十三噸馬力一萬匹現在英倫之鐵爾般雷船塢中從事改建俾合浮海展覽之用造成後將改定新名爲（不列顚商人）（不列顚商人）不久將從倫敦出發開始其環繞世界一周之游行首由馬台拉Madeira及佛特土角羣烏TheCapeUerdeIsles而至南美各埠從阿根廷首都般奴司哀里史經脱里司丹台鏗哈島TristandaCunha（在大西洋中）而至非洲由非洲至澳洲在南洋羣島巡行後乃至日本•香港•新加坡•檳榔嶼•仰光•加爾喀答•馬德拉斯•錫蘭•及買歸途則經亞力桑特里亞•麥爾太•哀爾奇里司•及直布羅陀海峽全部行程須歷時九月餘船上以三艙爲陳列所英國製造界代表偕同游行者計有三百人船中並闢一新戲廳映演英國工藝影片又有音樂室•酒店•辦事間•銀行•譯員公事房及大膳室二展覽船沿途經過商埠四十海到一埠即開放全船任人觀覽每日以若干小時專招待當地商人此外則當地公衆隨時可以上船游覽英國工商界謀爲此種浮海展覽之舉迄今已第四次首二次謀而未成第三次尚在進行但擬展期至一年後舉辦此外法國某大葡萄酒廠曾於數年前雇一游艇滿載其各種香餅酒出品至非洲南美各埠展閲竟大利曾以意國各種製造品貨樣裝載至各埠任人觀覽美國亦曾有人雇定聖路易號郵船擬陳列商品至歐洲遠東但迄未成功德國現有同一計畫係亨堡商人發起正在籌備中今秋可望開始實行瑞典丹麥挪威荷蘭及日本各國亦擬仿行已在從事規畫國内要聞 
[北京特約通信（穆）]  
黎氏入京及内閣問題之兩經過譚今日上午十一時黎氏之專車竟已到京零時三十分即在居仁堂行就職禮十日來紛紛擾擾之總統問題遂告一段落而新聞之嬗化又由總統問題入於内閣問題矣黎之來不來以八日爲最僵以九日爲轉捩而决計乃在十日午後舊閣員五人之勸駕事在七日夜至八日上午之間熊炳琦李卓璋之離津亦在八日是日熊李二人確在黎前下跪王芝祥在側隨而跪下黎亦答以屈膝四人相對（將謂偷閒學拜年）之笑話演了半日之久而迄無轉圜高（恩洪）乃與熊李同赴保且携有條件以去據傳爲黎手書者（一）廢督須由直隸實行倡始（二）吳佩孚入長陸軍而一去之後並無書面式之復電但由高復一電話謂（總統所主張一切唯命是聽但請總統早日入京）據高在九日閣議報告保定對此確有實行之預備吳實已商曹兩使同時辭職然黎意猶以爲未足以爲陽電虞電等曹吳固有表示而但屬空言非先見實行不肯遽去形勢之僵卽在於此然高氏以電話答復之次日（即九日）黎竟有十一日可以入京之方其中原因蓋魚電之主張者爲陳宦執筆者饒漢祥而從中解勸者兩議長及熊李七八兩日雖入僵勢而適有黎之老友某氏來津大不滿陳之所爲八日晚入見乃舉陳氏先阿袁而後賣袁及民二誘黎入瀛台之事爲黎詳述謂陳氏今日計畫乃一桃殺三士對黎對曹吳對國會皆欲使入於絶境而暗中與徐段之陰謀有關並舉近兩日來徐段兩派之活動以爲證黎口雖不言心已大動又有黎前當國時之某系閣員亦於是日到津聞悉陳等離間曹黎之内幕又於見黎之時曉以利害告以前途之危險其要言爲試挈孫中山陳競存之關係與總統與曹之關係較孰淺孰深孫免陳尚有反動則如設計者所爲安有把握黎又爲之動而高氏所謂保定確有實行準備之復音又到故黎意遂轉圜也然猶欲待保定再有明文表示九日下午王吳兩議長及某系前閣員爲代草轉塲電稿請其通告十一日入京而黎仍猶豫不肯即發故九日晚間形勢又略僵而十日上午金永棪及耿某由湖北來（聞係吳四電招致先過保定受吳托來勸駕者）耿某逕以鄉誼友誼下榻陳宦之宅勸陳勿再問事金乃以單刀直入之手段向黎建言至午後而黎意大活動金乃囑饒漢祥擬一轉塲之電稿即報紙所載之蒸一電者至下午四時後黎允照發卽繼之以蒸二電再至下午六七時間而保定北京已同得黎氏十一早八時起程之消息高恩洪立開花車偕公府侍從武官承宣官往迎熊炳琦李卓璋即夜由保赴津而入京之舉乃以實現此黎氏入京之經過也内閣問題在本月二日前本來曾經説到及黎氏變到若迎若拒之態度而此事乃擱置然其中經過有可言者統計提起之人有（一）唐紹儀氏吳景濓等曾以統一問題之關係向黎推薦黎亦謂然但以目前統一未成恐唐未必肯來而中樞不可一日懸乃以中止（二）周樹模氏此公本來熱心在邨人作總統時欲一試而不可得此次當六七兩日間保定託彼轉圜曾以相許而周旣遜謝黎又意不屬彼亦一談即作罷論（三）張紹曾氏此即吳景濓於三十一日預行推薦者但以曹鋭邊守靖謀揷身其中在天津保定之間曹邊閙了無數笑話如孫發緒之閙府邊守靖之揑名發電幾影響時局問題吳氏因此勸張切勿組閣而張閣之説因以打翻至於孫洪伊一説外傳爲王家襄主張者王之或有此意及派人與孫預商其事未必遂無然孫無此時組閣之意王亦確未正式提出則不成問題也黎氏之意確欲伍廷芳先行復職聞已以一電詢問然逆知護法問題未收束伍未必來一星期前王正廷至津黎與之談即欲以顔過渡以爲外交有聲望而黨派色彩亦淺顔氏到津黎亦説了一句然未切實商榷顔亦未切實允許而黎意先行復職聞已以一電詢問然逆知護法問題未收束伍未必來一星期前王正廷至津黎與之談即欲以顔過渡以爲外交有聲望而黨派色彩亦淺顔氏到津黎亦説了一句然未切實商榷顔亦未切實允許而黎意固以爲不難實現矣今晨啓程前黎已確定顔氏决入京面商後即發表故午間紛傳顔閣令當日即發爲黎之第一令乃下午顔至東廠胡同黎與之談顔意不肯其説（一）以關餘訴訟問題恐南方感情不佳與統一有礙（一）以自爲徐時舊閣員不欲再任國事而黎堅欲相煩今晚七時顔已返宅黎竟寫好命令兩紙一顔署總理一顔兼署外交特派王正廷持以往勸苟得允許即請副署發出蓋黎意因國民式的周閣已自取消資格不欲使之副署第一令而照第一内閣之例由顔自署也逆計今夜如敦勸有效命令卽下外傳顔不來則將以顧維鈞組閣者則揣測之詞耳至閣員分配固必待顔氏允後始能説到然財交不動陸軍吳佩孚海軍薩鎭冰則已確定其餘内教法農兩席黎擬政學系研究系各有一人大約政系長法研系長教而政學系張耀會谷鍾秀今申入府黎與談閣事張谷主張須爲大混合内閣南方大孫派之胡漢民小孫派之孫洪伊益友派之唐紹儀皆應請其入閣庶易謀統一且能使政治有清明之望且有此三派不加入政系不加入之論而外問所傳亦有謂混合之局可有望者究竟如何須待明日此又内閣問題之形勢也（六月十一日） 
[黎黄陂入都就職之情形]  
黎黄陂於前晚（十日）八時三十分發出蒸二電説明人京暫行大總統職權後津埠各方面聞訊均大爲忻躍而各方要人往英界黎宅謁見者亦絡繹不絶黄陂以事已大定遂於九時驅車赴德租界住宅休息來客均未接見周自齊及高恩洪二氏則直至晚十一時始到津站下車後因聞黄陂已允十一早入京就職並已通電報告各方又聞黄陂已回德租界住宅休息遂未前往謁見逕往自宅及旅居休息而庶務司長胡人俊副官長唐彬如二氏則於九時至十二時之間分别用電話通知京内各部院各機關及東廠胡同黎宅言明黄陂决定十一日早入京院各機關及東廠胡同黎宅言明黄陂决定十一日必須從簡能略去更妙其餘摒擋各事直至天明亦無稍暇黎宅忙碌情形殆可想見矣昨日（十一日）上午六時半曹錕代表熊炳琦吳佩孚表李卓章及王承斌等三人由保定乘專車趕到天津逕赴黎宅表示歡送之意並述明曹吳二氏之眞意彼時黄陂亦已由德租界遄返英租界住宅當卽接見旋卽早餐而參議院議長王家襄•衆議院議長吳景濓•及周自齊•高恩洪•孫漢塵等則俱先在天津老站待客室等候黄陂駕到車站預備專車共十二輛黄陂乘者卽爲前次徐世昌出京時所乘之車彼時天津省署衛隊天津警察廳警察及保安隊軍樂隊等千餘人亦先在站排隊等候天津各界代表及津埠各機關長官到站歡送者亦有數百人而各界代表則均胸掛（歡送）二字之圓一徽章七時一刻黄陂由自宅出發並有黎二公子及女公子同乘（係送黄陂入京者昨日下午四時半已遄返津庽）七時三十分黄陂乘汽車到站軍樂乃大作黄陂衣大禮服戴大禮帽由公府大禮官黄開文導引入月臺各長官各界代表及軍警等均致警如儀黄陂脱帽鞠躬致敬旋卽上車王吳兩議長•熊李兩代表•周自齊•高恩•洪•李欽•胡人俊•陳元祥•李作棟•陳邦燮•陳定遠•韓玉辰•胡龍驤等均以次上車其中尚有唐寳潮夫人及黎女公子萬綠叢中一點紅故極引人注意此外尚有衛兵二連同乘至八時正車卽開行車至廊坊曾略停一次至豐臺又停一次彼時有薩鼎銘•湯鑄新•及海軍次長徐振鵬均著大禮服在站迎迓此外並有在京國會議員陳蓉光等北京各團體代表鄺摩漢等數十人在站歡迎黄陂一一致謝旋同車到京北京軍警各機關於前晚聞悉黄陂來京消息後乃趕緊派員在東車站高搭牌樓上書（歡迎）二字並一面通令各區署告知平民懸旗歡迎及至昨早軍警各方到站歡迎者計有（一）内城守衛隊（二）偵緝隊一隊（三）步軍統領衙門步兵一連（四）儀仗隊一隊（五）公府武衛士隊四十名（六）公府軍樂隊一隊（七）步軍統領衙門軍樂隊一隊（八）參議院警衛一大隊（九）憲兵 
 
 

Page 7

 
 
中華民國十一年六月十四日星期三（申報第二張）舊曆壬戌五月十九日（七）一連（十）警察廳軍樂隊一隊自東車站至東廠胡同沿途均有守衛此外尚有（一）京師總商會代表孫學傳等（二）懷幼學校龍泉寺孤兒院學生（三）各學校學生代表均預先到站等候全體閣員及文武官吏數百人亦均在月台立候計車站内外不外四五千人至十時三十五分王芝祥專車先到站蓋先爲黄陂清蹕而來下車後與各要人行禮至十一時五分黄陂專車到站各要人及各界代表均先脱帽等候旋有衛隊先行下車黄陂與同行者亦陸續下車各界歡呼之聲大作並用帽大揮特揮衛隊當圍黄陂左右作一圈形黄陂在圈中右手持大禮帽向左右一一點頭答禮雖有公府汽車入站往迓亦未乘坐直至出站始與各往迓者致禮登自己由天津帶帶之（１２３號）汽車尋由站出發其次序如下（一）公府儀仗隊（二）承宣官（三）指揮使徐邦傑（四）外尉（五）大禮官黄開文（六）翊衛使（七）黎黄陂（八）侍從武官均乘汽車徐行直達東廠胡同黎宅而周自齊高恩洪王吳兩議長熊李兩代表及各省代表等均送至東廠胡同時正十一時二十五分也黄陂下車後即由花園門入宅與各要人略爲周旋即命駕到懷仁堂就職　　十二時三十分黄陂入府就職前導者有執戟武士數十人後擁者亦有重要軍官分乘汽車隨同前往由新華門直入過南海抵中海在寳華門外下車由禮官處肅入懷仁堂（或謂居仁堂不確）行就職禮是日到者有全體閣員曁軍警各高級官長·及參衆議員等一百數十人於一時正由禮官導黄陂出堂受賀奏國樂由周自齊率文武東西立向黄陂行三鞠躬禮黄陂答禮如儀畢尋卽席宣言大意如下（元洪出京五載不問國事者亦已五載而此五年間之經過情形及國家元氣之斵喪國民所受之痛苦言之痛心聞者酸鼻元洪德薄能鮮本無解决時局之能力無奈各方敦迫力辭不獲萬不得已始於本日來京暫行大總統職權藉以維持我國國際上之地位至於其餘各事惟有靜待國人解决元洪毫無成見惟望全國一致力謀自援元洪亦當追隨國民之後盡力赴之）黄陂宣言畢參衆兩院議長王家襄吳景濓二氏乃請周自齊將大總統一切印信呈回元首周即如命將大玉印六顆小金印十顆共十六顆如數呈交黄陂乃命公府監印官周仲勇接收齎往東廠胡同辦公處尋宣告禮畢十二時三刻黄陂卽由懷仁堂乘汽車回東廠胡同並接見周自齊等全體閣員磋商種種善後事宜又熊李兩代表等送黄陂至京後已於下午乘車出京回保向曹吳報告一切王吳兩議長亦於下午六時出京赴津今日始同議員正式入京吳佩孚原定昨日在豐台迎迓黄陂者嗣因派有代表態李二人到津送黄陂入京故暫時不來見面熊李兩代表到津時卽已將此事報告黄陂矣 
[黄陂就職後之三問題]  
　　内閣國會統一黎黄陂十一日到京復職詳情已如另條所載惟目下關於時局最重要之問題厥有三項（一）爲内閣（二）爲統一（三）爲國會茲據通信社之報告分述如次（甲）内閣問題當黄陂復職將有動機之際黄陂對於將來閣揆人選即主張以（素無黨派而又負外交界聲望之人物）爲宜正在物色之中黄陂心中並無成見適有魯案善後督辦王正廷偕同興煤礦公司總辦李駿過津謁見黄陂比力推顔惠慶氏爲此時組閣適宜之人物恰與黄陂所想像之總理資格相符合遂即立時内定顔閣旣經黄陂確定保定方面自完全聽黄陂主持毫無異議當顔惠慶氏由滬到津謁見黄陂之時黄陂即以此事徴顔同意顔氏雖謙遜去遑亦未堅持不幹昨午（十一日）黄陂到京在懷仁堂就職以後當即就席與政界各要人討論内閣問題僉以爲總統旣已恢復法律上地位總理亦當然恢復法律上地位且爲進行統一計亦以伍廷芳恢復總理職權爲宜比卽公推沈瑞麟羅文幹起草擬一電文請伍君卽日來京復職此電當時即經拍發惟恐道途遼阻伍氏未能卽日便來并决定於伍總理未到京以前即以顔惠慶氏先行署理此項署理命令亦已立時擬就刻正尋覓顔惠慶氏副署當此顔署閣期内各部閣員暫以原在京津政界著名人物就近延攬請其分任閣席藉維持暫時政局俟伍氏正式復職以後再羅致全國名流組織混合内閣至於顔署閣之閣員名單亦已大致决定如無特别事故當不致十分變更錄其名單如次國務總理顔惠慮外交總長顧維鈞（或顔自兼）内務總長田文烈（或孫洪伊或田文烈）財政總長董康陸軍總長張紹曾（一説吳佩孚）海軍總長薩鎭冰教育總長林長民司法總長張耀曾（一説王寵惠）農商總長張國淦交通總長高恩洪國務院秘書長唐在章（一説金永炎）（乙）國會問題黄陂昨午復職以後即囑府秘書劉遠駒調查六年六月十二日解散國會案卷將早經擬定之取消命令原稿略加修正當即繕正呈畫專俟新總理副署後即可正式發表昨午王吳兩議長與黄陂到京後即訪高凌霨請速將兩院房屋器具接收完畢以便議員卽日到京開會高氏當卽諭令前派部員李權劉馥周宗澤徐　等迅速接收該部員遵令前往辦理惟衆議院尚有新新議員二十餘人死守不肯出院院中關防已被警衛長湯步瀛奪出送呈吳議長封鎖如該議員再盤踞不去或將用武力驅逐亦未可知王吳兩議長與駐京議員數十名已於昨晚六時專車回天津以便今日（十二）上午十時一同由天津大隊出發天津巿民擬於今晨在東站開歡送大會並刊散傳單數萬張對於兩院議員宣佈五大希望（一）希望激發天良解决國是（二）希望監督政府整理國法（三）希望制訂憲法並定國本（四）希望發揚民治刷新國政（五）希望扶持道德維繫國脈兩議長並已發布通啓通告各議員定於本日上午十時由老車站乘坐專車啓行到京後卽齊集象坊橋衆議院於午後四時開茶話會以誌紀念（丙）統一問題目下所未統一之部分不外乎（西南）與（東北）兩方昨日王家襄議長向黄陂建言謂（孫中山聰明才力逈異羣倫實爲國家創造大業不可多得之人物亦當使其有發展本能之餘地前孫中山氏本有建築全國鐵路之宏願近復有裁兵修路之主張自願服務國家盡力社會蓋籌碩畫極可欽佩鄙意卽以中山擔任此種裁兵修路之督辦職務俾得實行其政策公私均有大利黄陂甚以爲然已去電與孫中山磋商歡迎其北上至於東北方面張作霖所派之代表吉黑邊防總司令參謀長沈鴻烈氏已於昨早到津昨日下午二時由津入京已與黄陂秘書某君見面力致張作霖及東三省全體將士輸誠内嚮擁戴元首之意今日當晉謁黄陂面陳一切直奉媾和頗有頭緒只因山海關駐軍問題尚未解决王承斌昨已往軍糧城已擬將總司令部移到開平但奉軍能退出山海關即無他事和議當能成功也 
[西報紀黄陂入京後之政局]  
　　大陸報十一日北京電云今日黎元洪抵京後宣稱本人苟能爲國人効力願犧牲民國六年來所享之個人清福重行投身政界云云當時京中赴站歡迎之官吏名人不下數千人黎氏專車於十一時抵京隨行者有交通總長高恩洪黎氏出站卽乘汽車赴東廠胡同私邸稍憩一小時後乃赴公府懷仁堂宜誓就任周自齊等當於責奉大總統印信後隨將内閣總辭呈提出當晚發下命令三通（一）取消民國六年解散國會令（二）促卽日廢督裁兵（三）取消民國六年以後各項命令自黎氏復任京中僉稱可視爲少年中國政治解放新紀元之開始而一星期來徐氏出走後京中無主之惶恐景象悉已消釋盡凈蓋周自齊雖攝行總統職務然僅可視爲保管此十五顆於民國六年曾一度至客利飯店由丁槐賫奉馮國璋之大總統印信當時人心固極惶惶不安至繼任總理外間頗多揣測聞已决定邀南方外交總長伍廷芳北來組閣伍氏者到任前暫由顔氏署理但於發表之前尚須商徴同意就法律上立論伍氏總理資格依然存在蓋其辭職令未經本人副署黎氏雖下野伍之總理終未解職且伍與孫中山有密切關係尤足增解决南方事務上之便利倘伍氏不來則將邀前内務總長孫洪伊組閣孫氏於非常國内勢力亦頗大黎氏將發電各國通各復任並通電各省解釋就職理由至其任期將俟舊國會滿足法定人數後再行决定大約馮國璋繼任期間之是否合法以及袁世凱洪憲之八十三日及張勳復辟之七日是否須除出計算將悉付國會討論黎氏不日將通令全國停止戰事各派爭端悉聽會議中解决之星報十三日北京電云伍廷芳組閣令業由黎氏蓋印現料此南方勢力中堅一份子之老外交家將允北來就任伍氏未到任前暫由顔惠卿署理亦經本人同意南方消息國民黨中已有願擁黎者或將自行分裂現料孫中山將以護法目的已達自願下野吳佩孚於今明日内將應黎氏之召來京面覲黎氏堅請吳氏出任陸長及國軍總司令之職或將採取折衷辦法吳氏任陸長而不居京内部務由次長代理吳氏入京後諒曹錕亦將來京一行張作霖前曾電曹錕聲稱大悠旣除夙願已達謹當潔身引退曹氏覆電大意張氏旣有此意極願釋嫌尋好刻料張之部下正壓迫張氏實行其所稱之夙願刻日引退云 
[字林報論黎元洪復職]  
字林報社論略云據報告黎元洪將軍宣稱督軍制若不先廢彼决不復職亦不入京言猶在耳而黎氏今日身在北京矣任命顔惠慶爲國務總理之命令已下矣此命令若非黎氏蓋印者吾不知何人蓋之也然督軍制則斷然猶未廢也雖然本報此文决非非難黎總統之暫時復職實祝其得一切之成功並得各方面之贊助耳目下非難黎氏反對黎氏者已甚多如頗具勢力之浙江督軍盧永祥及孫中山皆以法律理由宣言反對黎復職夫僅就法理而論（中國人對於（合法）與（非法）已喪失一切調和意識）黎之暫時復職固非一種理想的解决時局方法但今有一事實在即黎黄陂已暫時就任總統吳佩孚則贊助之彼之反對黨於此當然宜鄭重考慮究竟反對黎氏而不贊助是否於國家較有利益下第一須知黎之復任總統不過暫時爲除舊布新之過渡外間謡言黎圖久居總統之位此於彼之向來行事不符吾人殊不信之第二黎所宣布之廢督裁兵計畫爲人人所贊成浙督盧永祥固嘗屢次宣言希望廢督且願自棄其督軍地位者第三黎之宣言可信其出於誠意彼之性格素稱高尚彼爲革命元勳之一吾人要不能責彼或吳佩孚欲自爲皇帝或爲迪克推多黎氏之總統縱不合法實不生問題就法律而論兩方面殆皆可言之成理但今日中國實無一事能不受法律上之指摘者西太后有言（此非舞文弄墨之時）中華民國之組織今已漸成無物國會分裂憲法未完各省武人不受中央節制總統逃亡内閣不自知其地位何若所謂民國之政治如是而已而在此一切破碎之中人民望治之心至爲殷切多欲撥除一切法律上之支蔓而造成一無愧於中華民國之名之政府今握北中國之大權者已得有二人其爲國之誠意似皆無可疑彼等或非大政治家但確欲爲中國謀幸福然則同以謀中國幸福爲心之他人豈不可停止徒足引起繼續分裂之非難而與彼等合作乎 
[辦理魯案善後之經過（靜觀）]  
近以總統及國會問題閙得瀰天風雨國内對於魯案反覺注意無人其實此事關係家利害之重又何嘗不值得一注意不過因其刺激之性較小耳逎者中日委員在京雙方開議業已有日（有本月十九日之説）連日王正廷督辦籌備一切極形忙碌而顧維鈞王寵惠兩博士均在都門遇有問題亦復詳加參議茲就關於籌辦魯案各項經過情形略述於次俾國人稍稍轉換其視線焉先述督辦公署之組織督辦之次有會辦會辦以魯省長充之所以期地方各事便於接洽也督辦下設秘書參議兩廳參議中凡魯人負有重望皆與於其列此外有四處一曰總務處二曰行政處三曰實業處四曰路政處處設處長副處長處内設科其位置較低於四處者復有一編輯處設主任以專司其事而助之以各股所以别於前四處也有行政調查部設部長部員專任調查事務部内所用皆各處所調借之專門人才此則公署内部組織情形也其附屬公署者有警務處實爲獨立機關惟遇事仍必禀承於督辦焉公署所用經費當設立之始即經閣議議决在關税下籌撥每月預算四萬元現在實支之數公署内所用薪津辦公等共計一萬九百餘元警察處共用一萬四千餘元兩共尚不滿四萬王督辦前由濟南來京時曾向各處長主任等宣示用人主旨謂此後無論薪水大小不再添用一人以示撙節蓋誠恐一經開添人之門勢必至超過原定四萬之數也據聞王氏用人尚不偏於地域且頗重專門學識惟警察一部分之高級官係由北京調去雖屬習練有素究以處境不同應付知能尚嫌缺乏蓋在北京辦事易在膠濟沿路辦事難王氏現正籌畫設教練所俾已服務之警士入所補習此外再隨時招考中學業生入所肄業以便養成警官此自屬當務之急第大致尚不過差即在日人對於中國接收警務以後亦復深訝中國警察業已有此程度一似始料所不及也者可知天下事未經實行凡僅僅以耳代目者大半不可靠也現在王氏在京將與日人開議所有秘書參議兩廳業已完全北移即總務處行政處編輯處亦均移京調查部擬全部移至青島以便實地切實調查調查任務在善後事宜中最稱重要據聞其預定調查目的有兩種（一）專爲交涉者（二）專爲善後者屬於（一）者則須詳察其内容估定其價格用作第一步開議之材料屬於（二）者則於考察實際外並須附加一種計畫蓋視調查更進一步此爲第二步專爲將來接收如何辦理而設目前第一步工夫不久即可告竣而第二步並已略略開始矣據聞將來接收之際困難之點極多如鐵路一項所費三千萬依王氏計畫分三種醵資法（一）收受鉅量之資任其自由籌撥（二）收受中量之資則託各銀行錢莊代收（三）收零星少量之資則用一種郵票發售法如此三千萬之數絶不至十分爲難惟附屬於鐵路建築物爲數頗不少日人勢必要求高價以資取償建築物且不必説如鹽田則問題更爲困難聞日人於華會議定之後在此數個月短時期内竟擴張鹽場範圍至數十里之廣其意所在無非爲籌議接收時多得錢耳試問我國得此闊大之鹽田有何用處無用而又浪出多金則更非國人之所願矣王氏對於此層頗費躊躇現正籌畫救濟之法又如工廠鑛産其間亦有虚有其名而無實利可圖者而開口索價則皆去實際幾倍我方即使曲爲遷就亦恐甚不易妥洽也（鹽田一項日大有索價一千萬之説而我方則僅預備五十萬其距離之大有如此）王氏所最注意者除鐵路外則爲青島巿政以爲德人創造於前日人經營於後成績均甚優中國接收以後務必使成績優於德日乃可顯出國民能力藉彰國際信用聞現正物色歐美留學界研究巿政專家以資臂助至膠濟路商辦章程業經擬就日内即提閣議以便通過公布云（六月十日） 
[北京自治同志會之制憲主張]  
先制省憲然後合制國憲北京自治同志會昨日發表宣言一通主張先由各省自制省憲然後合制國憲再按照新憲法組織中央政府蓋即不贊成舊國會制憲也茲錄其宣言書原文如下邇者國會復活之聲徧布國内吾人即舍法理而言事實將來國會果能足法定人數與否固屬可疑卽使勉足法定人數而聚此忽南忽北節操喪失學業抛荒之議員於一堂果能制定適應潮流之憲法與否亦在不可知之數也吾人默察日來之現狀並回溯過去之事實終覺凶多吉少不敢遽抱樂觀故本吾人素日之主張酌以目前之形勢一獻其芻蕘如左（一）宣告南北兩政府爲臨時政府各維持其勢力範圍内之現狀（二）雙方協定從此罷兵限定各省於十個月内自動的制定各省憲法（三）省憲法完成後各省依照本省憲法組織省政府由省議會舉出國憲起草委員組織國憲會議制定國憲（四）國憲制定後交由各省批准得三分之二以上之省批准後即爲通過（五）國憲完成後即按照新憲法組織中央政府一切應歸中央管理事務由中央政府依法解决南北兩政府同時取消以上是吾人對於時局的主張至於國憲上關於國權的規定似宜取列舉主義省權的規定似宜取槪括主義吾人對於國權列舉的主張如左（一）外交行政權（二）國軍行政權（三）交通行政權（四）國税行政權（五）司法行政權（六）幣制之制定及國幣鑄造權（七）對外之宣戰媾和權（八）締結條約權關係各省權利之條約非經省議會同意不生效力凡不在以上列舉之内者皆爲省自治權總而言之吾人以爲中國之大非聨省不足爲治非有自治省不足以言聨省故有由省自制省憲然後合制國憲之主張是否有當尚希邦人君子討論焉 
[蔡元培覆章炳麟張繼電]  
自蔡元培等致電孫中山請其停止北伐後章炳麟張繼即同時來電痛詆蔡氏昨日蔡君特答覆章張兩君一電茲錄原文如下章太炎先生張溥泉先生同鑒惠電均悉年來國内蜩沸由於養兵太多駐防式之軍隊弟之痛恨豈减諸公裁兵計畫將汰留少數節制之師以固國防土著且去其况駐防惟南北對峙擁兵者有所藉口增招不遑何從言裁溯西南舉兵昌言護法一由於國會被非法解散二由於北方總統由非法議會舉出二因不去則雖有圓滿之分贓條件南方當局無法承認今徐世昌已告退而前被解散之議會亦已恢復則前此舉兵之二因均已消滅不乘此時停止兵事謝去非常國會權宜選舉之總統便南北兩方留滯之議員共同集會免不足法定人數之缺點以完成憲法而必戀此權宜之局以延長戰禍是以護法始而以爭總統終全國其謂之何弟等一電不過本敬仰中山先生及非常國會諸議員之誠意而爲愛人以德之勸告明白彰著所謂（爲人傀儡）者何指若置身砲火不及之地而鼓吹戰爭或不免有爲軍閥傀儡之嫌疑而且實以無知識之兵丁爲傀儡正弟所不忍爲者耳弟前與諸同人發表（我們的政治主張）曾表示要求一種公開的可以代表民意的南北和會又會與熊秉三汪伯棠諸君合發一電主張於恢復國會外并由各省代表組織會議以解决一切善後問題若此種會議果能實現則或取各省所主張之聨省自治或取李石曾君所主張之南北分治皆可於此會議中協商而决之即贛人治贛浙人治浙之主張亦儘可從容商定初無武力解决之必要也且卽使南北有分治之必要南人北人同爲中華民國國民决非與韓日相等李完用之喻何所指耶弟所服務之北京大學是國立的非何等私人所專有弟盡相當之義務得相當之報酬視政客之無事而食較爲無垢較爲不辱二公來電所謂（身食其祿）所謂（身事僞廷）皆君主時代之陳言不意於民國十一年猶出諸二公之口誠非弟所能解矣六月十日蔡元培 
[中英公司與滬寗路]  
據外交界消息云滬寗鐵路本年六月初應還中英公司墊欵本息計洋六十餘萬元當高凌霨兼權交通之時未有正當辦法迨高恩洪到任後初擬與該公司磋商將本届應還之本息改作新債該公司不能滿意乃要求如遲至本月十五該欵尚不能歸還將根據合同收回總管理處管理權歸債權團管理並再曾高債務三百萬元同時又向交通當局建議二事（一）要求中政府收回滬寗路前所發行之餘利債票（二）發行續借金鎊債票計合華幣一千五百萬元以資中政府財政上之需要云云交通當局對此作何處置尚無所聞 
 
 

Page 8

 
 
   
 
 

Page 9

 
 
   
 
 

Page 10

 
 
中華民國十一年六月十四日星期三（申報第三張）舊曆壬戌五月十九日（十）國内要聞二 
[財部被裁人員攻擊董康]  
　　財政部被裁人員不甘心飯碗打破前曾在中央公園大開其會並推舉翁某爲代表於八日赴保求見曹吳兩氏並上呈文攻擊董康茲將原呈照錄如下竊謂國家安危繫於財政民國於今垂十一載財政紊亂已達極點推其原由不僅支出之濫糜費之多蓋身任度支者大率舞弊營私侵官肥己幸兩巡帥洞鑒於此知必有公正廉明之人方足以當財政之任此次董康之出長財政海内咸知巡帥之爲國薦賢實出於大公無私某某等以爲董康應如何淬勵精神一秉至公方爲不負知過不謂董康任事以來考其行政則措置乖方論其用人則盡挾私見某等竊恐國民不察以爲巡帥薦舉之人不過如是則豈非大失天下之望乎蓋聞董康之爲人在民國初年以遺老自命髮辮垂垂反對民國最烈然其利慾之心素熾知日本人之好我書籍古董不惜中土國粹淪亡日以輸出販賣爲事旋因詐欺取財搆成刑犯海外無立足地遂逃回祖國剪髮入京運動官缺奔兢鑽營得拜東海之門復爲司法官吏貌似方正心實詐僞司法界多鄙夷之其爲償還内外償委員會會長也張弧知其外君子而内小人曾力保之董初亦迎合張弧意旨擬用强迫手段解散國民監督財政大會嗣因對於張弧所求不遂乃反利用國民監督財政之大參案推翻張弧以反覆小人之手段而竸得包孝肅再生之美譽欺世盜名莫此爲甚其主持委員會之審查債務初則鹵莽滅裂繼則赦衍苟且某銀行與財部之借欵糾葛弊竇顯然業經檢察官調取賬據乃董康受人之運動竟自發還以是百數十起之借欵黑幕遂爲虎頭蛇尾九六公債人民所一致反對彼實暗中贊成先提取三百萬於司法方面以達其自私自利之計迨掌財部則恃巡帥奥援語其私黨謂經條件要求妥洽儘可惟所欲爲其淘汰部員若按照原上條呈未嘗非整飭官方乃博减政之美名竟一筆没殺而仍是任用私人之故技以素無學識經騐之人分據司長廳長要職其節關籌欵亦不惜耗重利借貸較之張弧潘復等之所爲未嘗或異尤可詫者董所呈劾之八人中有郝某者本已畏罪逃匿董乃知其與銀行界素有接洽反招之到部央其重利借欵一時傳爲笑柄而傅增湘爲教育專家講求版本書籍者其於財政素無研究董康因欠伊書債數千元無以償還乃請以財政清理處大員屬之以爲報酬雖事之眞相未明而人言藉藉不能無疑鹽務署之徐某本爲某前長之私黨著名狼狽爲奸劣跡昭著者因與董爲販賣書籍古董之契友遂委爲印刷局長此任用私人之無可掩飾者也至此次發行兌換劵二百萬用平巿官錢局名義發行而巿面絶不通用業已釀成事故如此攪亂金融等於廢紙蓋董之外剛愎而内柔靡左右無一正人君子輒爲二三僉任所挾制若長此掌握財權非特流弊不可勝言深恐辜負巡帥爲國薦賢之心爲天下笑某等素荷庇廕苟有聞見用敢揣冒凟陳是否有當仰祈鑒核 
[西南對於時局之表示（廣州通訊）]  
　　直系敗張後乘時恢復舊會逐徐擁黎冀收統一南北之效惟今日統一之關鍵西南亦居重心其態度如何頗爲國人所最注目自徐世昌通電辭職廣州方面亦接有來電各要人惟一笑置之蓋西南旣不承認北方之非法政府則徐氏之進退自不必置議但曹吳等恢復六年舊國會擁黎元洪復位此事頗於西南根本有關係因護法討賊兩名義已無可藉則南方决不能再用兵然直系之擁黎不免借以利用實權仍握於武人之手倘南方遽爾屈服殊與革命宗旨相違迭經各要人縝密考慮已定有一種應付方針昨孫中山已發出重要宣言略謂頃聞徐世昌業已潛逃直軍諸將亦有表示服從國會之事此　無悖於護法勘亂之主張可爲嘉慰用與數年得此效果國内問題似可和平解决惟直軍如有護法誠意使國會得自由行使職權不受非法之蹂躪第一當懲辦禍國罪魁第二當剷除不法武力直軍各將領應將所部軍隊半數由政府改爲工兵以爲停戰條件便可立卽罷兵恢復和平云云由此電觀之所謂禍首雖徽露不承認黎元洪之意然此兩條件未嘗無磋商之餘地大約北方政局旣變則西南各省態度亦隨之而變如滇黔川湘亦主張統一則廣東一省决不獨異况陳競存爲素愛和平之人極欲保境息民實行自治平日對於北伐已不甚贊同今舊國會旣復無法之可護徐世昌已逃無賊之可討廣東連年用兵財力已竭民困已深苟得所藉手息事寧人未始非福然則全國之能否統一亦視直系能有悔禍之誠意否耳至於此問國會議員因恢復六年舊會於本身頗蒙不利（因多係六年後補入）故高唱反對論調其所持理由（一）國會七年在粤恢復並未閉會（二）王家襄等均已解職非國會份子（三）國會已選孫總統黎早喪失資格（四）北洋武人原主張解散國會今曹吳竟用恢復以僞亂眞彼等除正式宣言外並擬電請中山努力北伐以竟勘亂救國之旨但此間議員已寥落可數亦無左右時局之勢力耳 
[東三省局勢之變遷]  
　　吳俊陞與奉當局之同床異夢聨省自治之進行與反對張作霖自經明令免職後東三省形勢爲之大變據奉垣秘息新任奉天督軍吳俊陞確於奉命後電達北京聲明不能卽時到任之苦衷原文係出自吳之應參謀長手筆而應突於上月二十三日在奉被人暗殺此暗殺者爲誰明眼人當能知之吳聞耗大怒欲行離貳以身處奉天勢力範圍内不敢發表五月三十日託稱五站變亂赴哈坐鎭前傳奉當局疑吳携貳特派張宗昌爲吉林勦匪總司令暗行監視吳氏行動之説漸與事實相符現吳逗遛哈埠態度不明吉垣戒嚴總司令部且有黑龍江行將宣布脱離奉天關係服從中央政府之訊證之近狀不爲無因大東三省主義恐從此殘破不完矣　　奉天爲張之根據地地方團體自未便自由建樹一舉一動須先張之意而承其旨然東三省省議會聨合會月初忽發贊成恢復舊國會之江電主張與聨省自治之議相背馳内幕不可知而該會之並不全爲張帮忙固明矣　　吉林各團體代表赴奉時僅携有勸張回奉及晋京懇請收回免張成命兩項使命其他槪不與聞乃代表抵奉未及赴榆關勸駕而張已於五月三十日不速而回代表以第一項已達目的正擬定期晉京爲第二項之進行忽奉張召列席聨省自治會議代表詢話代表謂自治體大須返吉商妥再議張謂勿推諉要爾等來何用其速簽字代表迫不得已祇能唯唯聽命内代表韓瑞汾獨回吉報告强迫答字情形尚未議妥對付辦法而本月五日吉省署亦接到奉天正式公文囑轉各處領事團東三省自五月一日起實行聨省自治與北京政府脱離關係外交由各省長官直接辦理正核辦間又接奉天公函將此項公文撤銷消朝令夕更主張不定亦足以見奉天黨局槍花之亂矣　　去年春孫烈臣兼省長由黑蒞吉後即將省署顧問諮議之屬於土紳者一律裁撤吉人勢力頓滅今自治問題起知有聨絡本地人之必要代理省長王樹翰除普通聨絡感情外又於本月初委任各團體領袖爲省署顧問諮議等職月增經費約三千元官慷地方之慨亦一趣聞也　　所有三省勸駕代表被張氏强迫簽字後繼强充省憲起草委員會委員代表已處處失其自由惟奉當局之命是聽吉省人民反對奉天之所謂自治擬以消極對付獨奉方則興高采烈以冀聨省自治之早日觀成現經組織東三省省憲起草委員會急制省憲並推定奉省議會正議長白永貞副議長李樹滋范先炬吉代表劉樹春賈明善柳書堂江代表潘萬超吕鴻兆趙仲仁等九人爲製定省憲組織法起草委員吉省議會得報後即於六日電在奉各代表迅即回吉參預緊急會議討論對付此案辦法表面上固仍表示贊同惟以事體重大必須召開全體大會表决并咨催省署迅速電招各縣議員趕緊來省與議實則招集會議孫屬緩兵之計内部已具有一致反對决心現查到省議員距法定人數祇少三人如在奉代表回吉已可開會且外縣議員對於此事多不明瞭列席反多周折茲爲迅圖解决貫澈初衷起見於八日復電劉賈柳三代表云省憲起草委員會公等輕於加入實屬逾越原委職責範圍祈趕速回吉預於大會另行公舉代表以符法定程序否則在奉一切舉動同人等斷不承認等語同時復逕電奉議會略謂組合三省省議會聨合會組織省憲起草委員會敝會均極贊成惟劉賈柳三代表竟自擔任起草委員有逾原委職責範圍除逕電三代表作速旋吉預於大會按照法定程序公舉代表再行前往與議外所有該三代表在外一切行動敝會均不承認云云自前電發表後聞者咸爲驚異以其態度之强硬爲近年來絶無僅有之舉至撤換代表一層尤可玩味頃據確息此電係受駐奉代表之授意而發因在奉代表急欲回吉苦無脱身之法於是援大義相責引法理爲詰否認其行動即釜底抽薪計也又恐啓人疑慮遂有另派代表一節實則無此準備一般人士咸認此電爲脱離聨省自治之發端將來大會通過後當有正式反對之表示云 
[長沙通信（華）]  
鄒旅之近訊對外之態度潮之新任旅長張輝贊已經去職（仍回警務處長原任）鄒氏無詞可説祗得來電願即交卸惟是否能於短期内交代清楚尚不明白師長魯滌平以撤換一旅長而該旅即無形解體甚覺灰心已上三次辭呈避居北門外湘雅醫院中趙總司令以魯去則風潮愈見擴大堅不准辭宋謝諸將領因第二師如不完成一師則魯必無回職之意故請最新任命之第四旅長唐榮陽從速改編聽候魯氏命令（唐係第八混成旅改編爲第二師第四旅）唐以無拘無束之旅長換得一師長節制下之旅長未必願意不過唐之實力有限且其人絶對守服從主義决無抗命之舉林支宇已電唐氏勸其從速就第四旅長職（以前林爲游擊司令唐爲支隊長林去唐乃升任司令後改旅長）照此看去魯之辭職已無問题一俟編制就緒即可回到師部矣惟張輝贊無端受謗雖有回警務處長原任之明令亦不甘心日前已回鄉間臨行時語其親友大有一去不返之意趙魯宋謝諸人均已派員下鄉勸挽張如回任非其所願不回任亦非湘局之福（張不回任各將領面子太過不去）此眞極難解决之問題來省各軍官久擬回防因此問題尚未解决不得不留省稍候今後情形如何尚非目前所能預料至於免職後之第十六團團長王鉞已率隊往投第六混成旅長陳嘉祐從此龍歸大海當非省政府威權之所能及者矣對外態度關於恢復舊國會一層其初湘省未嘗不欲贊成惟近日鑒於大勢所趨知立言不可冒昧省議會與省政府均已决定態度（對内勵行自治對外嚴守中立）省議會之宣言刻已由議長林支宇命秘書擬一通電電内僅述聨省自治之趨勢及湘省對於進行自治之堅决於恢復法統國會等事一字不提此電稿於八日上午提出協議會僉以大體甚好惟文字有須修改之處公推戴展誠蘇鵬兩議員擔任修好大約九日即可提出大會通過分别拍發至省政府方面則覆孫傳芳一電（孫電係單獨拍致湘省勸其贊成恢復舊國會者）大意謂統一辦法應由下而上由分而合第一步各省製定省憲進一步成爲聨省自治再製國憲則不統一而自統一若用居高臨下之勢暫時可合終必復離鄙見如此仍希賜教云云孫得此電認爲尚不滿意前日又來一電略謂所舉統一辦法名言讜論甚深欽仰惟國會召集後可由各省議會或各省人民請將此節列入國憲未始不可完成志願今則我輩不必發言免蹈武人干政之嫌云云孫氏亦可謂不嫌辭費矣茲并附省議會電稿如次共和肇造十載於茲禍亂相尋靡有寗息武力旣不足以統一全國舊法復不足以維擊人心分崩離析荼毒已甚揆厥致病之由宜求探本之論集權誤國旣已不愜於民情則地方分治斯爲當務之急由省自治而後聨省自治由聨省自治而後可期聨省政府成立由下而上則根基可固如磐石由分而合則中樞不致虚懸是則在人民有澈底之覺悟謀正當之解决初非可以空文塗飾耳妄作解人更非可以武力强制脅迫貌爲神合湘省頻年創痛鉅深飽經憂患迫不獲已起而自治求自治之實現不可無大法以爲凖繩始而聘請時彦制成省憲繼而由各縣推舉代表從事審查終乃付之總投票以取得全民總意之結晶載歷寒暑迄於今日乃有省憲成立第一届省議會産生其間慘淡經營不遺餘力内本人民之要求外徴各方之同情風聲所樹如響所應若川粤滇黔浙各省或制定省憲正待實施或草案成立已付審查要皆與湘省謀精神之團結求主義之貫澈其他各省人民蟄而未伸亦無非屈於一時暴力之下苟有革新之機豈無奮發之念徴之近年自治運動風起雲湧所向披靡可爲明證湘人意志所向堅如金石爲解决法律之紛糾計爲蠲除武力之宰割計爲圖謀眞正之統一計竊以爲非全國人士急起直追共同趨向聨省自治一途實别無正軌可循本主權在民之義求出死入生之道此旨旣揭百折無改凡破壞我之自治主義者即認爲公敵贊助我之自治主義者即認爲良友本會敢以是代表三千萬人民敬告於全國各界諸公之前諸公愛國情長憂時心切夙抱福國利民之熱忱必宏正本清源之遠略謹布誠悃惟垂明察 
[贛州攻守情形]  
粤軍於五月中旬開始攻贛不半月間佔領贛南十餘縣城聲勢極爲煊赫及圍攻贛州岳兆麟以無險可守之地支持至半月餘之久人方疑粤軍之前勇後怯頃據贛州十日來人云粤軍進攻得手全恃飛機散播傳單及利用土著内應之力百姓驚亂贛軍疲鈍彼乃無往不利聞其戰時悉用散隊或四五人或十餘人分道攻擊贛軍疑被包圍怯於應戰土著從後起事摇旗呐喊發砲助威贛軍且戰且走各縣因以不守岳鎭使窺知其隠傳令前敵堅守專打土匪會二十四旅第三混成旅開到軍心稍振粤軍無隙可乘休戰數日日前贛州城外各山到處發見散隊粤軍開砲攻城炸裂極少後審知亦以土著居多云六日江福江清兩輪滿載三旅兵士赴贛七日下午行至距贛二十里東岸儲潭地方山頭土著發槍彈如雨下幸未命中兩輪急開西岸兵士隔河對敵至晚收隊翌晨又開槍互擊彈盡不支適遇南昌臨安惠安三輪裝運餉銀軍米過此兵士取彈再戰始行擊退旋卽駛抵贛州是日江清裝載傷兵至省詎開至大補缸地方（儲潭下六十里）瞥見東岸山頭一人振臂大呼在山工作之樵夫持槍排隊向江清猛擊舵工招手向西疾駛掌被彈穿死一水手幸下流湍急未被擊沉九日晚間安抵南昌江清在贛州開行時隠聞砲聲數響據兵士言皆係土砲十發僅一命中炸力亦微贛軍悉紥城外築壘堅守軍官現議分隊剿辦下游東岸之土著聞土著中有便衣粤軍混入指揮云 
[閩省之商埠與公路]  
商埠籌備處成立公路附加税實行福州建築商埠以閩海關監督兼水利巿政局長閩人林炳章爲籌備處長現該處已於本月十一日成立每月經費暫定四千元處内人員半係水利巿政兩局人員兼任外則半屬台馬測量處舊有人員其已發表者第一科科長陳鳴則第二科科長陳景琨第三科科長施秉衡及事務會計五主任等其商埠巿區建築曁科納商埠捐章程臺馬沿江售地辦法綱要評價委員會組織法收用民地章程均經省長核准地畝價格分爲九等每畝一等一百六十元二等一百元三等八十元四等六十元五等四十元六等二十元七等八元八等四元九等二元至評價委員會之組織定爲省長指派一人警務處長閩海道尹實業廳長各指派一人總商會推舉一人不日卽着手進行閩省建築公路經費附加税現已决定丁糧每兩米每石均附加銀元二角釐金加二成以作全省公路之用丁糧附加自本年度下忙起徴收釐金自七月一日起實行至公路工竣卽行停止日昨已由省公署通令各縣遵照辦理 
[皖造幣廠開鑄銀圓銅元停鑄]  
皖省自入春以來造幣廠鼓鑄銅幣漫無限制以致巿面充斥生活程度因亦增高數倍一般平民莫不怨聲載道全省商民曁皖籍旅外同鄉籲請財政部幣制局飭令皖廠迅即停止鼓鑄比經部局轉令到皖現聞該廠廠長江澤春以銅幣勢非停鑄實不足以平衆忿然新安武軍素視該廠爲餉源地加以廠員工匠不下數百人每月開支亦非十數萬元不可乃於日前派員赴滬購運銀條若干一俟運到日内即行開鑄以爲挖肉補瘡之計究之銅元停鑄皖人亦可稍得一息之安耳惟聞銀幣亦屬不無幣竇不過尚未開鑄人或不敢言也 
[南京快信]  
海軍杜司令昨（十二日）下午四時入城會晤齊督談二小時辭出聞杜日内即乘艦赴上游巡弋鄂蕭耀南派徐世法來謁齊督接洽要公林虎昨由保定轉乘津浦車來寗入城會晤齊督後即乘晚車赴滬轉輪回桂政府派地質調查所長翁文灝出席比國萬國地學會昨過寗赴滬徐恩元携眷及顧縱鈞眷屬亦過寗轉津浦車北上交長高恩洪以津浦滬寗各站有營謀差缺及舞幣行賄情事昨派親信二人南下秘密偵查以資整頓天津舊國會昨日移京各機關昨均升旗誌慶南京總商會改選會長蘇民生呼聲最高崔柳山條陳省警廳查禁鴉片賭博及取締妓館營業等辦法請採擇施行第四期有奬實業債劵紅券六月二十五日截止給奬昨實業廳通令六十縣知事布告俾衆週知本届全國教育職合會在濟南舉行聞已議定七月十日行開會式兒童幸福展覽會十三日下午四時在青年會花圜内閉會給奬聞得奬嬰元共計十名蘇高等審判廳長朱獻文因卸任邳縣知事李時亮案昨來省謁王省長面陳案情南通各學校開聨合運動會齊督派副官趙瑞祺携帶奬品赴通參觀並代表祝張南通壽辰新委江蘇電政監督沈維新昨偕滬寗路局長任傳榜晉謁兩長 
[杭州快信]  
浙省菸酒捐税定七月一日起附征振捐一成杭州總商會據菸酒各商之呼籲已電請中央豁免旅滬浙人發起全浙公會設事務所於杭州上海浙人王大同等以係少數人之主張今日通電反對杭垣銅元充斥錢儈復加操縱兌價忽漲忽跌（昨巿兌一千六百四十文今巿兌一千八百文）買賣各物銅元作價不一平民大感苦痛省垣機織業反對集成經絨公司壟斷案現經實業廳杭知事分别派員調處可望和平解决本届第五次法校畢業適值風潮奉省令提前暑假應畢業各生已於昨日給發證書取錄法律本科前列之陳國楨蔡之傑等十五名今午往謁高審廳長允爲先籌出路將來俟地方分庭成立設法分配學習寗屬漁汛賸鹽向無收買機關以致衝銷食岸被緝私營扣留罰辦漁民受苦不堪杜運使迭據電陳已飭各場妥籌辦法呈候察奪前援閩浙軍第一師長童伯吹經中央核准建立專祠於西湖葛嶺附近由工頭葉國斌承包下月可告工竣地方通信 
[松江]  
召集行政會議縣公署奉省令召集地方行政會議籌劃義務教育經費問題爰於十二日邀請二十四巿鄉自治委員及農商教三法團在署開會勸學所長張彬士•欵産總董耿公達•亦均由縣邀請到會午後三時開會出席者十九人温知事主席首由三科主任顧稼軒報告奉令帶征義務教育畝捐請出席者妥議步驟數目次張彬士報告本縣籌備義務教育進行計劃並謂松江義務教育期成會多數主張截留漕糧特税移作義務教育經費至南京期成會總會則以漕糧特税關係國庫主於畝捐外再取資於貨物烟酒等税張蔚丹謂貨物烟酒各税機關各異且非一地方之事不易勾稽一時恐難辦到朱紫綬謂帶征畝捐以少數行政員議决執行地方人民將來有無責難張蔚丹謂在會者旣係法定代表此可毋庸過慮顧吟香謂現在帶征之二分積榖備荒經費將次期滿停征不如於停征後繼續帶征二分義務教育畝捐庶幾轉移於不知不覺之中可免横生枝節吳步蟾謂帶征畝捐辦理義務教育勢難家喻户曉祇要辦的切實自不虞人民之反對戴古侯謂辦學者果能實力辦理人民不反對加增擔負張彬士謂此可負責整頓顧吟香謂帶征數月須斟酌温知事請今年征義務教育畝捐一分明年積榖備荒費停征再改征二分張蔚丹謂旣征一分如欲增征恐多窒礙吳步蟾謂應定征二分楊繩武謂今年即征或停征備荒經費後續征應否交辦學人員一决張蔚丹謂此可毋需朱紫綬謂帶征義教畝捐應於停征備荒經費後移轉帶征周鐵橋謂帶征義務教育畝捐同時即應帶征自治經費耿公達謂義務育畝捐征一分自治經費亦征一分俾躋於平而多數主張義務教育經費不可與自治經費併爲一談至此主席以義務教育畝捐即征或緩征付表决主張緩征者多數遂草定議案如下義務教育經費俟帶征榖期滿於十二年分下忙起按照原數每畝二分繼續帶征嫌疑謀夫案續誌西門外六十圖鄉民衛長發身死不明一案因盛傳爲其妻謀害故由劉邑紳等報告二區警局將衛氏拘解警所訊押等情已誌前報茲悉該案要證沈阿七及入殮時之土作均已傳到訊問據該土作聲稱衛長發之屍體當入殮時已變兩手握拳口閉流血舌抵門牙並不拖出等語沈阿七則稱解放死者所繩縊索屬實惟土作所供屍體情狀與自縊者絶然相反案關謀夫重情自不得不鄭重推究故已秘密偵查矣請增嫠婦月恤邑紳朱運新等公函全節堂董耿紳伯齊請將該堂嫠婦月恤改錢碼爲大洋文云伯齊先生惠鑒查光緒初年堂租每石收洋不過二元其時洋價只八九百文今則每石收至八元洋價漲至一千八百文是昔之收入每石只千七八百今之收入每石可得十四千有奇昔收其一今收其八不可爲不豐矣然貴堂外恤二百者仍二百三百者仍三百四百者仍四百兩兩比較不平孰甚值此百物昻貴其何以濟貴堂慈善爲懷豈不念及揣貴堂之意以爲此等年歲不易逢也宜廣爲積聚以備後用運新等竊以爲過矣積聚以 
 
 

Page 11

 
 
中華民國十一年六月十四日星期三（申報第三張）舊曆壬戌五月十九日（十一）備用不識將來果能惠及窮嫠乎抑入於强暴之手乎是皆不可知也似宜乘先生董理之時以就目前狀况將嫠婦外恤按原定數額易錢碼爲大洋庶先生之盛德不僅爲嫠婦所感頌即先生之令名亦將垂諸於不朽運新等因有所見用敢直陳謹乞毅然執行幸勿鰓鰓過慮爲禱（下略）　　省委監焚烟土縣署於十年一月起至本年四月止没收之烟土烟具及嗎啡針嗎啡等物積儲甚多業經温知事造具表册呈奉省長派委烟苗委員陳雨中於本月十三日上午十時在縣署大堂當衆焚燬並先期將所獲各物摘叙案由列表公布以昭大信 
[蘇州]  
　　縣農會開職員會吳縣農會十二日下午三時開職員會到會長丁鵬副會長吳勤樹評議陸培惪丁春之張世璋調查姚元桂楊政吳兆烈李振霄經理試騐場員徐正明糞業代表姜方垚等首由會長報告接收前會長移交情形次對於會員提議各案逐件表决（一）取銷分段挖河草禁令案議决應聽各處習慣本會未便干涉（一）改良農事試騐場案議决經費太鉅縣費支絀碍難舉辦以備他日參考（一）公推贖路儲金會代表案議决公推姚仲舫爲代表（）一糞業公所送騐青酸鉀案議决委託試騐塲經理員徐在清代爲試騐（一）定期舉行職員會案議决每月開職員會一次以夏曆十七日下午二時爲會期　　贖路會開幹事會蘇州儲金贖路會於十二日下午四時半開幹事會推定青年會姚鐵心爲臨時主席議定本會章程卽照上海贖路會章程公推彭敏伯修改通過所有贖路金指定中國上海兩銀行存儲並請學生聨合會與各報館竭力鼓吹商家方面由商會接洽勸募　　水警獲盜解縣五潀涇鄉西角村農民潘杏泉等家於上月間被身穿軍服頭戴蝴蝶花軍帽之盜匪十餘人扭鎖入内刦去銀洋二十元金戒三只棉夾等衣三十餘件携贓逃逸後報經第十派出所江巡長轉報第八警察分所後即經陶分所長呈報吳縣公署派委蒞勘屬實遂經製作勘單分呈各上級機關及咨請水陸軍警一體協緝在案茲於前日經水警三區某巡官緝獲是案盜犯張阿桂一名連同贓燈拘隊解由三區署轉解廳署後即經趙廳長發科預訊據供年二十三歲峴子山人向在上海賣水菓爲生嗣經聽從在逃之某某等同至事主家行刦等語故卽備文錄供派警將該盜匪解送吳縣公署歸案訊辦一面復行令飭各屬嚴緝餘犯務獲解究而郭知事准咨後卽委陳承審員開庭提訊當因供尚狡展遂奉諭令發押二所候再研訊云　　鄉間發生命案香山鄉十六都十六圖蔣墩村客民王阿寳等因同鄉卞翰泉所養之牛食桑葉一棵起釁初尚口角相爭繼則彼此互毆詎王阿寳等猛踢一脚適中卞翰泉要害致即痛極倒地旋卽一命鳴呼該處村隣等見已肇禍遂將兇犯王阿寳王月寳何春寳等扭獲解由該處第四警察分駐所轉解吳縣公署訊辦並請派委蒞騐等情郭縣長據報後委由承審員開庭略訊後諭令將兇犯王阿寳王月寳何春寳等先行收押一面派委於昨日蒞鄉檢騐矣 
[常州]  
　　勸學所會議紀武進勸學所於十二日下午三時召集全體學委及縣立各校長開會到徐化吾史守齋張應曾等二十餘人徐化吾主席先討論十一年度教育問題議决分三項進行（甲）養成師資應規定擴充師範教育辦法呈縣核辦（乙）整頓小學小學學額應擴充每級以五十人爲標準至教管訓練之整頓及校舍教室之規畫由各學委擬定辦法由勸學所呈縣核准施行（丙）計畫新校由勸學所擬定辦法呈縣核准施行惟三項辦法均須先籌經費由勸學所規定預算呈請縣署交會計會議議决施行次討論贖路貯金問題議决先由學界聨合會開會討論學界儲欵辦法再行聨合各界聨合會及各機關籌議辦法一面由學界設法勸導 
[金山]  
　　朱涇商會請懲私鑄犯電申報館轉全國商會各總商會曁各法團公鑒近來銅元充斥洋價驟增影響商巿擾亂金融爲害小民生計尤非淺鮮各處人心皇皇互籌救濟無如劣幣未見肅清兌價佾難回落如此情形早料必有好徒私鑄混銷情弊茲見報載滬警在蒲淞巿緝獲私鑄銅元機關當塲並捕要犯該巿農會會長趙登鰲等十名夫趙犯身爲地方領袖而行同匪類尤屬罪不容誅敝會業於眞日電請蘇省長滬護軍使按照新刑律僞造貨幣罪從重痛懲並澈底根究一律盡法懲治務希查照協力電請勿稍輕縱以杜民害而昭炯戒無任跂禱江蘇金山縣朱涇鎭商會會長彭維城曁全體會董會員等同叩文印中華民國十一年六月日 
[鎭江]  
　　張知事禁屠祈雨鎭江一帶久旱無雨田疇龜坼難以揷秧丹徒縣張知事特於十二日起示禁屠宰并在郡廟設壇祈雨　　各公團促黄陂復位電天津黎大總統鈞鑒徐公引退我公復位舊會重集此次恢復法統之議爲全國民意之所趨方今時局艱危達於極點千鈞一髮重賴維恃萬望我公早日就職以慰民心而順天意事至危急國民不能無言聨袂上陳伏乞垂鑒鎭江商會丹徒縣農會丹徒城廂巿公所鎭江商團旅鎭寗紹同鄉會同叩蒸 
[揚州]  
　　高州氏返揚供職揚州稽核造報分所協理日人高州太助氏前以事請假回國前日已由日來揚供職矣　　財廳催解欠税財廳近查江都縣蒂欠之九十兩年忙漕欵項迄未清解昨特飭令江知事迅予呈解以資撥用　　燭炭業議改洋碼揚州燭炭業同業現特公同議决自卽日起售出之零躉貨一律改爲洋碼以免受銅元暗耗 
[清江]  
　　小學研究會消息省立第六師範校長徐公美君組織本區小學教育研究會前曾通函所屬鹽阜漣泗淮安淮陰六縣各勸學所教育會等將地方小學教育研究會辦理狀况調查清楚現已陸續接得函覆次第成立日前徐校長將發出研究會施行細則草案並通告於陽曆八月一日决定開會所有各縣會員（屬於本區者）均須先期到浦至理事一席則由該校巡迴視察員金節山君兼任之（細則草案二十三條文長從略） 
[南通]  
　　舉行運動預賽紡師醫農女商英中等校組織聨合運動會定期十五日將百碼·四百四十碼·百二十碼低欄·二百二十碼賽跑四項競技預賽十六十七日正式開會聞各團童子軍届時將加入會操已推定陳樾亭郭季通爲正副總司令云　　警局注意消防通地近因天氣燥烈火警頻聞商埠警局唐局長感於取水困難特就城内外適宜地點設置太平水缸並就湯爐業抽出水夫三十名依額編號如遇火災發生趕速到場挑水照給工資違者罰以十五天之拘留已於十二日通告實行矣 
[安慶]  
　　農學家鄒秉文來皖安徽省立女子職業學校校長李學會快郵代電略謂將於七月初旬開年會於濟南同時又有全國農業討論會發啓人希望全國農學界人赴會研究農業教育改革問題茲特派代表鄒秉文親赴皖贛鄂湘豫直魯諸省接洽諸端准於本月十三日到安慶祈預約實業廳教育廳省教育會省農會農校農林塲及其他農林學會諸同志於鄒君到日開一談話會俾得説明一切并望諸同志於全國農業討論會之進行匡所不逮至深銘感云云　　贛防徴調駐皖魚雷艇贛省風雲日緊皖省軍隊不日將有數營前往兩省毘連處駐紥遥爲聲援駐紥安慶江面之庚字號魚雷艇昨日奉到駐皖海軍辦事處轉奉上海長江艦隊司令部來電飭令開赴江西彭澤縣境之小姑山畔藉阍資防堵該艦已在預備尅日鼓輪上駛矣 
[嘉興]  
　　教育家講演記嘉善縣教育會會長沈肅平特於十一日邀請教育家黄炎培君蒞善在城内明倫堂開講演會是日男女教育界之到會聽講者約二三各人下午一時黄君登台講演講題分（地方職業教育之設施法）與（農村教育）二項分類講解異常明了歸結於鄉村廣設學校俾教育得以普及并謂在校學生宜注意身體康健道德高尚職業正當等數種以期養成高尚國民講至四鐘始行散會來函 
[孫洪伊來函]  
　　逕啓者貴報今日所登北京通信内有國會赴滬代表李文熙氏謁見黄陂報告云云殊非當日情實茲致李君一函仍請照登以昭眞相孫洪伊謹啓六月十三日　　孫洪伊致李文熙函寂庵仁兄執事頃閲報載北京通信有國會議員赴滬代表李文熙氏於昨晚八時回津今日下午二時謁見黄陂報告滬粤議員除孫文一派外壛可北上共一百餘人足凑成法定人數又孫洪伊褚輔成岑春煊課延闓等均贊成恢復法統且對黎感情頗佳復位以後必能援助統一云云不勝駭異當時與兄所言要點有二爲時未久想兄尚能記憶一倒徐爲伊歷年所主張至黄陂法律上資格尚多爭議黄陂於此應審以自處不應爲國家開此惡例况當護法之始南中當局諸公渴望黄陂南來伊亦曾派人敦勸而黄陂不敢開罪北方諸將祗以靜待時機等語覆之患難之際不肯冐險負責時局稍定又復安享其成寗得謂之公允爲黄陂計應决然不出即不得已亦須組一臨時機關與廣州政府開始協商以讓賢哲藉補前過國人亦或可爲曲諒今觀其各電所表示似純爲身總統計而法律上資格如何及南北究應如何統一從未一語道及不能不爲黄陂惜也一國會自由行使職權乃此次戰爭唯一之目的伊自當贊同惟在北諸君之意以爲應繼續六年伊則以爲應繼續八年當時與兄相持未决蓋區區之意以爲黄陂不應復位國會不應繼續大年皎然明白今兄反謂伊必能援助黄陂統一與西林視同一例何以與當日所談事實大相懸殊望爲明示又報載吳王邊張與保定曹吳各電内有幼山推伊組閣云云尤可怪異伊與幼山以政見不同南北背馳數年於茲何忽齒及鄙人且似有與張敬與競爭之意前有自津保來者詢伊以此種意見皆斷然拒絶蓋伊認此次政變爲北方内部解决之事不獨不能相助且非所應與聞况黄陂總統資格尚未確定安可以議及組閣兄來滬時亦曾以此相詢兄應憶伊有最後之一語謂伊寗願長此在野絶不願苟且上台伊之爲人小德或有出人大節必不肯虧望在北諸君勿以愛我者誤我當時兄亦首肯者再至吳張邊電所述組閣一節並祈探詢幼山詳細眞象一并示復專此即問台綏弟孫洪伊啓六月十三日雜評一 
[一貫（庸）]  
　　時人謂談法律當一以貫之吾謂不獨法律問題爲然也即政治問題其主張亦宜一貫　　立一政鵠當使各方共赴此的對於異黨固責其實行即對於同派亦不宜有所假借譬諸言裁兵則不論任何軍隊隸屬何方皆當同時按例裁汰不宜曰甲方當先裁乙方可緩議也又如廢督凡地方軍隊統帥不問其爲督軍巡閲使或總司令皆在廢置之列不宜曰督軍巡閲使爲骩法的總司令爲護法的舍制度而論人有所差别也又如反對駐防式之軍隊則凡憑其武力宰制他省視爲殖軍地者皆當要求撤退不宜以統兵將領現時派别之不同而强分迎拒類此正多姑舉其例總之凡所主張不以對人而異者是所謂一貫也凡生張一貫者其持論必平允其宅心必坦白施之於人己必能受己所勿欲勿施於人 
 
 

Page 12

 
 
   
 
 

Page 13

 
 
中華民國十一年六月十四日星期三（申報第四張）舊曆壬戌五月十九日（十二）本埠新聞 
[黎黄陂歡迎國會議員入都電]  
　　上海縣知事公署昨日接北京電文一通照錄如左行政長官轉第一届國會議員諸公鑒六年六月十二日所發布之國會解散令業於本日明令撤銷中華民國第一届國會應即依法自行集會當此危難之際國命所託端在國會急盼參衆兩院議員刻期入都繼續行使職權完成憲法永奠國基特電歡迎無任翹企元洪眞 
[章太炎之通函拒徐黨之問訊]  
　　徑啓者黄陂倉猝復職爲人所持吳佩孚兵强氣驕威能震主鄙人於事前陳戒已彰彰在人耳目矣民黨舊故頗有異同未足以介意也唯身居上海爲良莠雜處之區自徐酋伏罪以後徐黨奉黨交通黨安福黨麋聚一方志圖煽惑甚或利用民黨爲彼護符而民黨亦或受彼濡染鄙人天性迂愚差知自守昔於癸丑宋案雖與袁世凱立異而有勾結張勳自陷復辟地位者鄙人曾痛斥之今雖與吳佩孚立異而有受徐酋餘孽之旨變亂黑白者鄙人亦必痛斥之昨對故人蔣智由已加特别儆告後有濡染徐孽臭味口作大言前來問訊者雖素有交游不敢聞命特先函達望恕其愚直焉章炳麟頓首六月十三日 
[俞鳳韶勸浙督自治裁兵]  
　　聨合通信社云浙人俞鳳韶曾充中國銀行副總裁現任本埠通易銀行董事因浙督最近態度不免進退失據特致浙盧督軍函勸其（實行省憲）（宣布自治）（廢兵爲工）茲摘錄如左政治糾紛極矣亂之初生由非法解散舊國會始於是而有復辟變亂護法戰爭因果遞嬗致成今日分崩割據之局面其間尤有人操縱以爲己利者今日之政局不能不有一種籌謀統一治安之辦法非法與護法之爭歷四五年而未定則辦法必選擇其於法律較有根據者國民會議也國是會議也聨省會議也南北會議也其用意若何内容若何各方之爭持若何且勿論要之前無所承後無所繼完全爲大造草昧之行動比諸恢復舊會較於法律有根據者實遠遜之以法理言之逼迫之行爲法律上爲無效舊會解散黄陂辭職曾有一焉不出於强力逼迫者乎明乎此則恢復問題迎刃而解簡單明瞭更無障碍之足言麾下之職責在保持浙省之治安增進浙人之福利浙人所期望於麾下者創設自治實行民憲上之比美於合衆國之聨邦次之亦當競烈於晉閻粤陳湘趙之間若黨此玄黄萬變之交舍己從人高談法理設麾下之言無效而須解决以事實將如帝制時代興勤王之師以擁徐氏乎抑張獨立之旗以服從南方軍政府乎由前之説徐氏爲國民所共棄張擁徐之幟則好惡拂人之性成敗且勿論麾下人格將自居於何等由後之説南方内部多故麾下加入之又何取焉今試爲麾下借箸衛國自衛莫如實行省自治首創裁兵辦理教育交通實業上數大政爲天下先靜待大勢之所趨以蘄聨省政府之成立聨省自治爲救國不二法門在今日已成定論將來制定國憲亦必容納此新潮流浙江省憲早有議案遲延不舉識者譏焉今舉而見諸事實使天下視聽一新知麾下有創立自治之决心而非徒以空言聳聽者浙人姑愛麾下之心與天下輕重麾下之意必因是而益摯天下苦兵久矣浙省負擔兵費財政已將不支以歷史及近事言之兵最多者失敗最速成例昭然今中外輿論一致主張裁兵孰能首創裁兵者即孰得中外人心之信仰麾下若創自治裁兵以福浙人浙省二千萬人民之對於麾下必如手足之捍其頭目以視挾三五萬不戰之兵以自重其效力孰優孰絀其根底孰厚孰薄此不待繁言而著者麾下創兵工築路之制浙人咸具同情若擴而充之廢兵爲工以以養兵之費爲交通實業之計劃浙之人心香而尸祝之麾下更何疑何慮而不設計以圖之嗟乎今之强有力者勢亦殆矣以武力爭勝而武力不可終恃以權謀術數爭勝而權謀術數有時而窮兼圻重鎭不啻踞爐火上患得患失日岌岌而顧影果有大過人之識者必爭聲望而不爭勢力爭人心而不爭地盤勢力地盤有形者也有形者人人得而爭之聲望人心無形者也無形者人不得而奪之勢力地盤之爭勝敗相乘者也爭而不得且有後憂爭聲望爭人之有勝而無敗者也願麾下愼以擇之有疑麾下有問鼎中原之心爲利用時會之計勢將引浙省入於漩渦使浙民不得安枕者麾下平素澹於權利當斷斷不致有是果有是者則浙民爲自衛計將如麾下所謂寗使多數負一人勿使一人負多數勿謂民衆荏弱易與也惟麾下實圖判之云云 
[三誌各團體復廣肇公所函]  
　　廣肇公所對於時局主張有所發表各團體覆信贊同已迭誌本報茲將各方面陸續答覆文書再錄如左　　（一）運輸同業公會函謹復者接奉大函以由全體國民主推黎前總統爲行政委員長限以短期收拾力圖建設等語敝會極表贊同今閲各報黎前總統已經就職所有如平統一廢督裁兵等項應請貴所同人一致主張敝會甚願爲後盾也　　（二）雲錦公所函敬復者前接台函發抒政見敝公所同人深爲贊同正擬函復間適見報載黄陂蒸電已允就職同深歡慰今昔事實歧異函示各節想已止辦專此奉復祇希台察　　（三）嘉應五屬同鄉會函接誦大函具悉熱心國事無任欽感今黎黄陂已暫就總統任貴所提議者可無須再議惟有不能已於言者則以此後政潮將益洶湧吾民放任之乎抑干涉之乎夫天下有道庶民不議則當放任之惟國體變更以民爲主放任之適足啓禍亂之局十一年之往事足徴也干涉之乎則將取何方式管見以爲上海全國視線所集上海各團體宜先後强固結合然後再聨絡各埠爲有規律有力量之組織以時發表主張監督軍政各界指導社會凡國家大事須見之於機先由微而知著有出軌者無論誰人皆須指斥而糾正之輿論所在堅無不推强無不克千夫所指不疾而死者此也若又不吾從則罷巿罷税罷工以爲主張之後盾萬勿如歷來承軍人政客官僚之意指打一電通一函而已足或則置是非於不問如年來護法之戰爭須知是非不開即大亂之階承順當局即啓政爭之漸禍福無門由人所召惟諸公力圖之敝會亦當服負弩之任務也此復并頌公綏　　（四）勵志愛國宣講團函前讀貴公所大函主張推黎黄陂爲行政委員長以收拾時局謀國熱忱曷勝仰佩迺者黄陂已順從與情入京任事時局解决已有新機良足慶幸惟廢督裁兵爲挽救危亡之急務曩者趨時軍閥早已宣言近日黄陂魚電希望尤切第恐兇殘軍閥覺悟無期徒託空言實行難見吾民久困兵禍亟待昭蘇應奮力督促當局俾得尅日實行可否由貴公所聨合多數團體爲有力之主張期裁廢之眞確則國難早紓太平有望冐昧陳辭佇聞明教 
[司蒂芬之談話願帮中國人民經濟之忙]  
　　國聞通信社云本社記者於前日晤見香港滙豐銀行總經理司蒂芬於本埠滙豐銀行詢以對於中國時局之意見司氏謂關於時局在政治方面彼不欲多言緣關於政局中國人之觀察自較外人爲透澈必能自加確當之評判無庸外人發表意見至在經濟方面則情形惡劣各項正當用費及債欵多無力支付惟若謂已至破産地步則猶未必國内藴蓄之經濟能力固綦爲偉大當彼新近入京聞中國有借欵四萬萬元則區區此數何能即令如許大國之中國破産今日中國若欲借此欵項如有眞正代表人民之政府則誠屬易事倫敦巿場現欵甚多且其匯兌率利於中國惟中國軍人當道阻碍商業截留國税致外國資本家不敢投資國税之中鹽餘關税兩項均受限制苟非得税務司之承諾中國政府不能提撥中國政府時時卑躬屈節向税務司索撥欵項實屬可恥彼時於現在中國之人民深表同情將來中國人民誠欲彼帮助則彼必可帮忙倫敦巿場必可以最優之條件供給資金也旋談及英國在華之商業司氏謂英國並不求把持中國之商業但求得相當之範圍假使在一種商業不能獲利則向别種商業進行云云記者謂中國人對於英人頗感其守舊之心理太强司氏謂此係誠然但望兩國人民以後得更互相了解俾以後兩國商業得愈形發展並謂以前之商業僅恃洋行買辦爲媒介但近則一般商人並恃中國新聞紙發表正確之輿論以鼓吹商業之發展云云 
[北方嚴查郵電之滬聞]  
　　交通機關肖息國聞通信社云據本埠交通機關消息近來北方關於郵電之檢查非常嚴厲稍有不利於北方政局之郵電即行扣留以故最近南北消息無形中甚感隔閡云 
[各團體挽留謝永森]  
　　聨合通信社云工部局華顧問謝君水森法學湛深人格峻潔自上年就任工部局華顧問後遇事敢作敢爲界内巿民對謝君感情頗多融洽本年第二届改選謝君仍復當選聞謝君擬於下月中旬重游英倫曾於前日具函納税華人會辭去華顧問一職該會各理事以謝君爲中堅人物决難聽其告退擬爲懇切挽留各路商界聨合會聞謝君去國大爲失望擬聨合各團體一致挽留云 
[旅滬祁門同鄉電贛力爭茶税]  
旅滬祁門同鄉會致贛督軍省長電云南昌陳督軍楊省長鑒贛人詆贛官吏暴歛横徴祁人後爲置辯蓋祁浮接壞商運頻繁去年祁商運粤安茶經過贛之沽塘統税局突然加徴一五抵補金經該商等請求豁免慨然准予停徴文牘具在祁商至今稱頌本年祁門紅茶經過贛之浮梁該茶税局藉口祁茶多購自浮境不惜違背向章巧立名目每外加徴二五復有種種需索否則不予放行一時茶船被扣者至百數十號之多羣商惶迫不得不勉從其欲然延期損失已不資矣鈞座軍事倥偬或不暇體察及此謹奉以告乞稍留棠蔭毋貽茶商永久之累嚴飭槪予發還永禁加徴並盼示復諸希諒察旅滬祁門同鄉會正會長張佩紳副會長許大椿曁茶商全體同叩文 
[交大學潮之昨訊]  
交部已准陸夢熊辭去校長交通大學上海學校因力爭董事會自五日罷課後各界皆與以帮助張季直唐慰芝王清穆均致部電力爭董會電云（一）（北京交通部高總長賜鑒滬校學潮輿論極爲注意開大部正圖根本解决甚佩惟未有切實辦法羣情仍復惶惑前聞解散董事會未奉知照諒尚未决定現弟等以董事資格會同同學會設法維持勸導惟目前事機危迫非空言所能收效似應博採衆議速定方針以維學務而慰羣望是否有當乞電示張謇唐文治眞）（二）（北京交通部陸渭漁先生鑒頃來滬悉貴校近狀宜速籌和解請大部先允設董事會隨時妥商辦法可否希裁示王清穆尤）交通大學上海學校全體學生赴京代表團宣言云同人等受交通大學滬校全體同學七百餘人之托來京請願交部恢復交通大學董事會制選舉合法校長謹宣言於我京都人士之前曰交通大學上海學校原名南洋公學創辦已二十五年歷來成績如何國人自有公論無庸贅述去夏交部改組交通大學南洋公學即改稱交通大學上海學校方期益臻完善詎料交大成立未久卽捲入政潮漩渦董謂會爲大學根本根本竟遭撤廢陸夢熊以非法手續謀爲校長我滬校全體同學一致反對以董事會可改組不可取消大學採取董事會之制實有三利（一）組織絶無政黨氣味之董事會則雖政潮發生董事會仍可維持現狀（二）校長主任曁教職員等均係執行人員何暇注意於大學將來之發展促大學之進步惟董事會乃能創議而匡襄之（三）董事會能匡助及監督校長之行爲有此三利故歐洲著名大學多有設董事會者卽證諸國内國立大學如東南大學•清華大學•曁南大學等亦無不有董事會之組織此次交大之所以捲入政潮漩渦者非董事會制之失其效用實由政潮關係所波及耳至校長問題陸夢熊未經董事會選出旣屬非法又創議取消董事會身爲董事而倡取消董事會未諗是何用意且旣擅爲校長之後擅更主任出爾反爾自食其就任時維持三校現狀之宣言使主校務者視學校爲傳舍匪特大學根本動摇卽吾等素稱平穏之上海學校亦陷於無人維持之地位矣言念及此能不痛心是以我滬校同學全體議决請交部從速組織絶無政黨氣味之董事會選舉合法校長在董事會未成立以前暫由三校教職員維持現狀而對於非法校長之一切行爲誓不承認五月二十七日吾等曾電交部請恢復董事制並用呈文解釋恢復董事會制之理由五月三十日電陸夢熊請其自退電發已久不見動靜羣情惶急遂於六月五日宣告罷課以示决心並推舉代表八人來京請願同人等爲大學前途而爭犧牲亦非所惜故毅然來京已於六月八日抵此成敗利鈍非所逆料惟有據理力爭以不負我滬校全體同學七百餘人之託京中不乏明達之士尚希主持公論俾莘莘學子仍得安心向學而交大三校不致淪胥是所切禱該校昨晚八時接交部來電略謂陸夢熊呈請辭去交大校長職現已照准云該校學生會因有要事定十三日晚開全體大會討論一切 
[交大學生公餞西教員]  
交通大學上海學校電機科三四年級機械科三年級學生於星期一（十二）晚公餞洋教員傅拉與鮑德二氏於一品香傅氏係美國惠斯康新大學教授於一九二○年來中國即任該校土木科教授今於六月十七日回國鮑德氏在該校任物理教授有年學問廣博於電機一門更有心得數年前曾發明機車自止機關現美國一某工廠承造諸鮑氏國監製席閒有兩氏及其夫人由張君惠康起立致詞大致謂學生愛慕先生之心以中美邦交之盛希二先生回國後擔任連絡扶助中國並解説該校罷課爲學校前途幸福起見鮑傳二氏亦先後致詞大意勸勉學生畢業後作事堅忍擇業謹愼勿方圓不投用非所學又謂中國爲極有希望之國良好政府行將實現則不出數年交通便利國自强矣舉杯相慶約十時散 
[贖路儲金消息]  
本埠籌贖膠濟路委員會昨接厦門集美學校函云敝校爲贊助贖回膠濟鐵路起見組織儲金團預備於四年以内以所貯金額購買路股敝校人數千餘預料貯額當屬不少近聞貴局有儘半年内將存儲金額收集定楚之説敝校儲金原限四年若縮爲半年則存欵者不能於短時期内繳出多金貯額必减未知貴會儲金辦法及一切章程究屬如何抑於半年交清一種辦法之外尚能容納敝校之四年存儲辦法與否相應函達請爲剖示云云該會業已作復請其不妨照原定計劃進行並寄以印刷品多種云又該會委員長余日章自北京理事會閉會後即順道赴各地演講以資宣傳歸滬之期尚須十數日後云 
[航業消息彚紀]  
社會黨理事江亢虎氏此次挈其夫人江盧英由法國之馬賽乘日本郵船北野丸歸國已於昨日抵滬同船來者有夏吾翻及引擎師曹亞伯等刻均在申吾國派駐南菲洲之副領事王登庸及外部職員趙儒珍王家蘭因公從南菲洲乘孟買班輪歸國昨亦抵此王氏寓大東旅社趙住新旅社下星期一由日到滬之三島丸船内有台灣總督府警務長曲田氏•農務省專門要員熊谷氏•實業家武鶴氏•司法大臣松井氏等至申吾國所聘之海關税務司員英人福德G•Ｈ•Ｆade•施惠耀Ｉ•Ｓwayer•並北京全國郵務總局内管理員法人薛加勒氏Ｃ•deSigalas等共男女六人又本埠滙豐銀行之哈愛雷•大北電報公司之丹人柏杜生•德國資本家薄邱Ｍ•Ｍ•Ｂochow等五人均於昨日午後三時搭北野丸到此聞福德•萌加勒等不日即將北上而德巨商則往漢口經營中德通商云近日留學日本各專門學校之畢業生回國者頗多昨日來滬者有夏貽彬•陳霖•楊干章•黄璧•史元中•王壽勛•黄席珍•李須•劉學曾•平喆鼎•牟四斗•薩孟武•張家驤•沈相完•周肇折•車振芳•等二十餘名係神户横濱來申者居多昨北野輪由歐洲裝到上海貨計金屬薄板四百十件人造絹三十四箱顔料四千五百十桶亞鉛四千八百二十一件金針七百二十六箱鐵棒一萬三千二百七十六件鐵六千噸洋酒五百五十七箱古金針三百二十噸針合釘一千五百六十一件白墨二百箱窓銷子一千一百件餘爲雜貨又有由滬往紐約之豆朋輪裝到椰子油九百五十七桶茶葉六千一百箱錫紙一千白籐與籐器六百九十九件亨美輪船公司現在對華航業業已在急進的發展中已經開出之雷音倫號將於卅號至滬此爲第三新船而又因第四新船愛姆白倫號亦經造成竣工故亦於本月九號添入中德線内將於七月二十號後到此自愛姆白倫號開發該公司同時定建之摩托新郵輪四艘當時指定專行中國航路者今已全數駛出矣待續造新輪落成再行添加於東亞線内也昨日由神户横濱之來貨如筑後丸輪裝到上海者有砂糖四千三百包綿品花衣布等九百五十五件澱粉六百桶牙齒機器十四架時計四十四箱又有機械二十四箱又從山城丸裝到上海者有砂糖八千五百五十包煉瓦二千一百件綿品一千二百九十八件又有朝鮮棉花三百四十六件此尚爲本年初次流入中國也藍烟囱公司現於紐約線内又將添加一新輪名曰獨立平拿號Urbino此船於本月十號甫從美國開出係先到菲列賓次來中國者將在下月底至滬昌興公司之俄皇后輪定於十七號由申開還温哥武上海之運美湖絲現在出口無多惟聞每次太平洋輪經過日本之横濱等埠赴美或温哥武時運美之日本絲較中國絲爲多又提督公司之極斐遜總統號則遲一天出口定十八號在滬開往西雅圖云 
[調回松黑江防艦之飭議]  
前年海軍部選派淺水兵艦利捷利綏利川江亨等四軍艦駛往松黑兩江駐防當被俄國兵艦開砲轟擊滯留廟街由部派員向俄政府幾次交涉始得通過俄境駛抵防地去年奉督張作霖曾與海軍部磋商擬將該艦隊劃歸奉省節制其餉由東三省擔任事爲各艦官佐所聞極力反對未成事實此次奉直戰爭海軍助直實施攔截奉軍歸路因此張氏含恨入骨近聞張氏擬用强制手段奪取利捷等四艦以洩其恨而增其東省海上之勢力茲聞海軍部提議將此四艦先調回俟東省大局平定張氏勢力倒盡再行派往惟恐有失多年交涉始得收回之航權故令行本埠海軍總司令集議復核云 
[福建學生之乞援電]  
旅滬福建同鄉會昨接福建學生會曁公民來電因學生被警慘傷乞援但並未説明原因茲錄原電如下旅滬福建同鄉會轉各報各團體均鑒學生被警慘傷垂斃數人被捕十餘人請速援救福建學生聨合會曁公民叩 
 
 

Page 14

 
 
中華民國十一年六月十四日星期三（申報第四張）舊曆壬戌五月十九日（十四） 
[閩同鄉會之重要會訊]  
　　爲閩粤籍學生案國聞通信社云閩粤籍學生在滬地方審判廳預審一案極得各界援助現聞審廳預審已告終結擬移文檢廳徴取同意卽行决定旅滬福建同鄉會特定陽曆六月十四日（卽今日）下午三時在福州路三山會館該會事務所内開各團體聨席會議討論辦法此案正在緊要關鍵之時已公函各團體推舉代表凖蒞會議云 
[外僑商會將舉代表赴通祝壽]  
　本埠美英法意四國商會擬舉代表於下星期日夜間乘輪赴南通祝張嗇老壽並調查南通實業聞預定在通勾留兩日於星期二返滬 
[中醫聨合總會籌備會訊]  
　　今晚八時開會本埠醫界中華醫藥聨合會神州醫藥總會上海中醫學會及本埠各善堂醫院並有無錫南京鎭江松江溧陽各醫會團體會議對付内部管理醫士規則情形已誌本報茲悉常熟南通等處醫會代表陸續到滬將於今日（十四日）晚間八時仍假座六馬路仁濟堂開江蘇全省中醫聨合總會籌備會以樹各省醫界團結之先聲云 
[反對部管醫士條例之意見]  
　　神州醫藥總會會員張宗楣昨爲反對内部管理醫士條例特提出意見書其主張可分三步（一）先請當局暫緩執行條例（二）採信各國考騐醫士條例尊重中國醫界習慣申請内部修改條例至考試等權付之各省醫會醫士有違醫務上之行爲警廳須得省醫會同意後取罰（三）請該總會通知各分會籌費辦學以植人材而重醫務又聞該醫士對於本埠醫界聨席會擬組織之江蘇全省中醫聨合總會名稱應改爲江蘇省醫學會以符各省教育省農會等名稱並須立案以昭愼重云 
[曁南學校籌建新校舍地址眞茹鎭]  
　　曁南學校專收華僑子弟辦理頗有成績茲爲圖謀擴充起見聞已在上海附近之眞茹鎭購地三十畝建築校舍并擬設備體育室圖書館等刻正從事籌募經費聞已向齊燮元募得二萬元云 
[爪哇萬隆勸業會近訊]  
　　總商會通知各業自由赴會爪哇萬隆埠舉行勸業會事前已由該會籌備處備函通知全國總商會茲聞總商會又奉到農商部函囑其通知商民自由籌備商品運往賽會因即遵照備函通知各省商會其函云逕啓者據華　渤良安中華商會函開奉農商部令開准交部咨開准駐京知蘭公使函稱（中略）相應函請查照辦理爲荷等由准此查此次和屬爪哇島開勸業會實爲我國振興工商業及推廣海外貿易之機會相應函請貴會廣爲宣佈並通知各業自由赴賽云 
[昨日之國内滙兌巿况]  
　　昨日（十三日）匯價變動者計有五處而漲跌之數甚大計濟南銀滙漲三兩二錢爲一千零二十五兩七錢五洋滙漲三元爲九百九十八元青島銀滙漲五元計爲一千七十元五角洋匯不動漢口銀滙漲二錢五計爲一千零二十三兩洋匯則跌三元計爲一千零一元以上三處之變化甚可注意想當仍有變動云烟台銀匯一千零三十七兩洋匯一千零十元蕪湖安慶洋滙各跌五角計蕪湖爲一千零三元安慶一千零三元五角蚌埠不動沙巿宜昌長沙九江南昌等處均無變化南京蘇州鎭江揚州無錫常州常熟均爲一千零一元五角宜興南通洋匯一千零二元杭州寗波嘉興湖州紹興餘姚等處洋滙均爲一千零三元川省重慶萬縣銀洋均無變動成都銀匯跌二兩五錢計爲一千零十五兩洋滙不動云 
[昨日之外幣巿况]  
　　昨日（十三日）外幣巿况仍甚岑寂羅卜新老票均無漲落馬克跌落四毛計買價六釐賣價六釐法郎跌釐計買價一角五分九賣價一角六分新加坡跌五釐買價八角六分五賣價八角七分五香港票跌二釐買價一元零三釐賣價一元零八釐東京老頭票前日跌落七釐昨日又回漲七釐買價八角三分三賣價八角三分八花旗票跌五釐買價一元七角一分五賣價一元七角二分五英金票跌四分買價七元八角二賣價七元八角七分葆蘭票漲一分買價六角四分賣價六角五分云 
[昨日之金融巿况]  
　　昨日洋釐上午巿價爲七錢一分九釐七五嗣因用途沉寂寗浙兩廠均有裝到午後收盤遂小爲七錢一分九釐比前日小去八毫七忽半　　銀拆午前二錢六分下午收盤爲二錢五分滙豐及各銀行收欵不多總共四十餘萬兩午後收盤拆息爲二錢五分較上日收盤漲三分 
[友華銀行滙巿報告]  
　　昨日友華銀行匯巿報告云十二日倫敦大條銀價近期縮三七五遠期二五紐約銀價縮至七角一分半倫敦紐約間匯價爲四元四角九分今日此間各國滙價僅佛郎長至八百九十餘均未動昨日倫敦銀價雖縮今晨此間巿况反由堅而硬銀行因出售本月期貨者寥寥急欲售出七八月份期貨以致上午英鎊售開價自近期至八月份長至三先令六便士七五美金售開價六月份八十元一角二分半七八月份八十元午後巿况更硬投機者多售出英鎊售開價近期至八月份三先令六便士八七五美金售開價七月份八十元三角七分半八月份八十元二角五分收盤時巿價仍硬昨日倫敦巿塲印度有少數現銀售出巿况於收盤時購進價已照掛牌價格紐約巿况見硬 
[棉紗巿面又軟]  
　　棉紗昨日巿面又見軟弱各客帮現貨紗雖買一千餘包而内中仍以日紗居多數川帮未經買進惟青島牛莊威海長沙汕頭廣東江西野鷄天津等帮皆係零星交易茲據紗業中調查滬上華商各廠所出棉紗上年通太崇海等處被風潮花衣歉收之後廠家棉紗原料皆購中等印棉代用身骨低次因此有幾種牌子異常惡劣且條子粗細不匀是以客帮無敢多買皆願進日廠之水月日光豐年等牌蓋以日廠用花研究機房建築合法出紗匀凈之故現下華廠英廠日廠統計存底有粗細紗六萬餘包通州大生等廠一萬餘包無錫各廠亦有萬餘包據此以觀則存底甚厚又按各廠錠子出貨每日可有三千包即客帮每日買有一千包所餘甚多又值此農忙時候各鄉織布事業皆欲停頓數月銷路必减手貨者皆抱杞憂美花電報現期小去七十個磅音遠期小六十個磅音中國棉花本年播種推廣是以標準棉花亦步小如天時調匀新花有望預料紗價或將跌至一百三十兩也 
[昨日公平呌莊之巿况]  
　　昨係星期二輪值公平洋行拍賣羽綢斜羽綢元絨西緞洋紗花羽綢細布巿布原布紅標漂布等疋頭之期共排列四百五十一件計二萬零三百三十三疋比較上届多四十八件計一千四百五十九疋所拍巿面有漲有跌仍以白貨爲稍佳客帮中北帮長江略有購買本街亦有拍進若干巿面仍平平之勢 
[各絲廠下脚之巿况]  
　　近來滬上各絲廠所收鮮繭已紛紛運申正在開車巿上絲經稍有交易惟花旗莊少動巿面平穏各絲廠觀測巿形均看堅固廠絲廠經不願即售惟下脚均有售開今將名目分别列下　　長吐昨日各廠有現貨數百擔售與西洋商每擔一百七十兩至一百七十三兩此係西商辦去爲多雙宫浙路貨昨日成交者不少現貨售開每擔八十兩至八十五兩次者不一此係上號貨銷於東洋莊最次貨者銷於本國西鄉作絲棉所用繭衣略有交易近來分埠躉户購進數擔每擔售開十五兩至十六兩有零云 
[新菜餅洋莊活動]  
浙江嘉興湖州嘉善平湖等處新菜餅業已來滬東西洋莊陸續購辦近兩日日商三井鈴木等洋行因東洋需要甚亟且有船在滬日内開駛故在巿大批收買昨日平湖新菜餅價每擔開一兩五錢因到貨頗旺之故故開價照前盤小去二錢左右聞本年嘉興貨身最佳其出數爲平湖最多云 
[馬玉山調查製糖機器已回國]  
中華國民製糖公司總理馬玉山君已偕農商部技正嚴竹軒君•留美糖科畢業生陳仲韓君•於本月十一日乘法國郵船抵申此行道經英•美•德•法•荷•比•瑞•義•諸國考察糖業調查機器參觀世界各著名大糖廠與各國素有經驗之工程師接洽著有詳細報告書不日提出董事會研究訂購機器問題大約非德即美於該公司進行前途頗抱樂觀云 
[補緝泰興莊刼案之逃犯]  
盜匪江雲標即陳金標及王小旺等糾衆夥刦泰興錢莊銀洋鈔票一千三百九十七元經淞滬警察廳偵緝隊將江王兩犯並窩藏盜匪即燕子窠主林阿林林王氏等一併獲送司法科訊辦在案茲悉本案前日下午又奉該科劉科長飭提江雲標王小旺及林阿林夫婦到案以及源順烟紙店主汪永棟等隔别研訊良久該犯等供詞與在偵緝隊所供相符但汪永棟供多狡展奉諭判令分别還押並據情面稟徐廳長請示辦理徐廳長查得江雲標王小旺實爲本案要犯然其中教唆主犯刻尚在逃昨午面諭偵緝隊郝隊長選派偵探四出購線務獲該逸犯一併逮案訊究 
[置毒謀害親夫案之證據不足]  
海潮寺南首建裕里婦人張董氏控媳張徐氏商通姘夫陳慶培將毒置粥將氏子張信仁謀斃當奉地檢廳派員詣驗並腹化驗預審起訴各情迭詳前報茲悉此案業經審廳章推事官特開刑庭預審提同在押各犯研訊之下以其中證據並不充分諭令免訴張徐氏陳慶培着押候再核 
[廣東任命謝遠涵長贛之應響]  
旅滬省議員之歡迎電國聞通信社云自廣州任命謝遠涵爲江西省長之後旅滬該省省議員有發電歡迎者其文云韶州大本營大總統李部長曁各軍師旅長各司令謝省長各廳長均鑒軍閥禍贛於茲十稔義師播捷簡命迭頒贛人逖聽無任額慶雲霓在望筆蠧竚迎施滬江西省議員楊贛祖歐陽喧劉子貞顔丙臨王秉文吳道行等侵又昨據江西旅滬省議員某氏言謝遠涵早入黨籍聲望甚著李協和屢囑其部屬電請來粤迨謝遠涵抵粤李又電令旅長賴世璜代表歡迎當時旅粤贛人均表歡迎後李謝在三水晤面密商贛事即邀謝赴韶距今半月以前謝復由韶赴南雄而李則留始興養疴李愈赴雄乃堅請謝出任艱鉅不數日而廣州政府任命之令遂下又云旅滬贛人團體共有一同鄉會一自治促進會行事均必照會章非可假借云云 
[水廠小工頭祝大大慘死]  
楊樹浦路自來水廠四層樓打水機器間小工頭祝大大前晨六句半鐘在廠誤觸機器被軋受傷當經小工毛和尚所見報告大班通知捕房派探張玉嶺往將受傷人車送同仁醫院因醫治無效延至昨晨斃命由院通知捕房將尸舁入騐尸所報請公共公廨李襄讞與美領約君蒞所檢騐得祝大大委係生前被機器碰傷身死當即塡明尸格升座公位即據婦人祝陳氏投稱死者係我丈夫今遭慘死要求撫卹等語並據王瑞和供稱與死者同事昨早四點半鐘調班祝如何致死我未目覩等詞又據毛和尚供訴祝大大被碰受傷情形並據該廠西人到案供稱死者於本年三月二十三號請病假本欲將其開除至上星期一到廠試騐尚能服務故仍用爲工頭但其在四層樓打水機器間爲工頭不應至肇禍處碰傷等詞經中西官得供判令尸屬具結領尸棺殮應由廠主給予撫恤 
[運韓夏布减價之商榷]  
國聞通信社云中國夏布向來行銷朝鮮全國爲國外貿易之一大事業詎本年因潮帮布商以劣貨冒銷致令華僑大受損失今錄關於此事之兩函件於下（一）駐仁川領事許同范函上海總商會逕啓者據仁川北帮商董傳維貢等來署面稱仁川北帮僑商本届所辦潮州夏布來貨次劣核與原來貨樣逈不相同巿面因以疲滯爰將所受損失情形開單函知駐滬辦貨員即向潮帮賣主交涉請其照單减價俾便行銷而維信用一再磋商迄未允許迫不得已擬請領事予以助力以利進行等情當即派員查騐騐得所進潮州夏布確與原樣不符較爲次劣損失誠非淺鮮華商在韓所營商業向以夏布爲大宗統朝鮮全境而言所銷夏布價值年約銀七八百萬元皆在仁川進口轉銷各道誠爲海外貿易中一大商利若以魚目混珠之手段爲蠅頭博利之計謀則雖取巧於一時而顧客戒心巿面必大受其影響傳商董等所請賣主照單减價一節誠有迫不得已苦衷並無過分要求素仰責會總綰全國商業樞紐主張公道事必持平應請商勸潮帶布業同人體諒僑商艱困允予减價藉維信用而利銷塲至紉公誼云云（二）總商會致潮商郭兆庚函逕啓者本月十二日接駐朝鮮仁川領事許同範君函稱據仁川北帮僑商云云除電達外函請查照等由准朝鮮京城中華總商會仁川中華總商會函同前情到會做會查紗緞夏布向爲華貨銷韓大宗自日韓合併後十年關税期滿紗緞一項旣有日貨之競爭復受重税之壓迫營業已極困難惟夏布一項因韓人習用已久而日貨又無替代之品暫得勉維現狀今潮商復以低次之貨出售取利内失僑商之信仰外受韓大之唾棄恐此數十年一線僅存之利源又將拱手讓人瞻念前途實堪痛惜此次僑商所請由賣主照單减價一層事在情理之中如承尊處代爲磋商和平了結似於保持數十年主顧交情不爲無益况此項銷售韓境之夏布據稱除潮州外尚有四川汪西江蘇三省年來出貨精益求精頗爲韓人所歡迎萬一該處僑商因此次受虧太鉅視爲畏途嗣後所需夏布槪行改向川贛蘇三帮採辦雖曰楚弓楚得究非潮商之利貴會桑梓關懷利害不啻身受應即邀集出售此項夏布之商號竭誠勸告務令持平减讓以免僑商受損實所企盼並候復音此致潮州糖雜貨聨合會郭兆庚先生上海總商會啓 
[續誌摇繩索工之增資運動]  
南北巿摇繩索工人因擬要求店主增加工資自前日起停工要求等情已誌昨報昨日小行各工人叙集春在樓茶肆籌商辦法二條（一）每日工人工資向例大洋二角現須加爲三角（二）我工人例應稍事休息故每月三日休息不能扣工資逾三日則方可照扣等語又店主方面以該工人等於上年增加工資未滿一年今又欲要求斷難准照况目下洋繩裝運來華甚夥因而華繩銷路停頓且進貨原料亦昻比前二年增十分之三四開支重大是以昨日下午亦邀各店主商議之下皆不應允大約一時不能即了也 
[望亭站之槍聲何來]  
日前（八日）滬寗路由滬開寗之夜班快車駛至望亭車站外揚旗時忽聞槍聲頭等車上被擊一小孔及打破玻璃一塊三等車擊破二塊幸未傷人已由該車車長沈土根及查票員柳成根將槍擊情形報告車務處矣 
[美水兵赴蘇卽返]  
美國水兵一百餘人於昨日（十三日）乘滬寗路早班快車赴蘇游覽各地名勝當日即乘中班快車於下午六時四十五分鐘返滬 
[聶雲臺關於竹港工振之公函]  
聨合通信社云泰縣黄立沈霖森爲竹港工振案函致聶雲臺要求華洋義振會所捐四萬元以錢易米茲得聶君復函云仲憲先生鑒逕啓者前准台函及沈霖森君來函詢及華洋義振會捐助竹港工振四萬元一案能否以錢易米以濟工食等由當即函轉該會查照頃准函復云前承函詢本會助竹港四萬元事查竹港工振前議决之案該港全部工程需洋十二萬元該地干紳自募八萬元本會協助四萬元其付欵方法俟全部工程完畢後經本會工程師允許即當撥付等語現此案議决已久不知其自募八萬曾否集有成數存放何處是否用災民工作至於付欵一節本會自當依據議案辦理用將原函奉繳即祈查照答復等由准此相應奉復即請查照並轉致沈君爲荷再以後爲工振事請逕函華洋義振會可也（下略） 
[國語專修學校暑假科消息]  
法租界南陽橋國語專修學校第三届專修科畢業後即竭力籌備暑假講習科一切事宜刻聞一切均已籌備就緒所請教員有王璞黎錦暉陸衣言嚴公上馬國英郭後覺黎明奏鳳翔蔣鏡芙李級仁樂嗣炳諸人科目注意發音會話文法教學法各科講義一律鉛印各地學者現已陸續報名將於七月十六日開學云 
[明星同學會成立]  
明星影戲學校同學會於昨晚（十二日）八時開成立大會教職員到者如張石川鄭正秋鄭鴟鴣周劍雲任矜蘋顧肯夫張巨川張偉濤唐世昌薛弗郭達瓦而倍爾卓别麟董天涯葉良讓胡旭光唐越石諸君主席周昌彪紀錄周世勳首由主席報告開會宗旨次由教職員演説再次由會員趙鴻影陸鐵民演説後由周世勳報告經過情形畢討論會務此散會已十一時矣 
[商業打字速記專修學校近訊]  
本埠新北門内前王醫馬弄商業打字速記專修學校爲胡宗祿所創辦迄今已有六載畢業生之供職於社會者頗不乏人茲聞該校因徇各校學生之要求利用暑假假期特設暑假速成班期限兩月畢業專授歐美打字學識及最新式簡便之搿來搿速記欲以最短之時間養成高等商業人材並聞胡君爲普及學藝起見特設女子班新建寄宿舍以便外埠學者云 
[巿北公學近訊]  
巿北公學自永興路自建新校舍落成後校長唐伯耆及職教員等合力佈置初級中學及甲乙種商科種種事宜已聘定潘公展爲教務主任前日試騐新生投考者甚爲踴躍該校因僅能容寄宿生六十人故亟擬擴充寄宿舍一俟募捐有成數時即再從事建築云 
[中華武術會設星期體操班]  
南巿中華武術會近來會員日衆原假中華路之會所不敷展布已在小西門外利涉橋西自置基地新闢操塲兼營會所並擬添投網球塲•田徑賽•器械桿子等種種運動以資應用新操塲定本月十八號行開幕禮至於事務所仍設羣學會内一俟新屋落成再行遷移該會總主任吳志青氏一年應遠東運動會之請特編中國新體操一書頗爲中外人士所稱許各省體育同志聞風要求吳氏於該會本届暑期體育學校中實施教授以廣流傳並聞該會所辦之星期體操班專以義務教授各界同志而設現在報名入班者甚爲踴躍除由該會名師分授武術外復有上海防守司令部特派軍官蒞授兵操將來吾國國技賴以進行獲效豈淺尠哉茲將該會星期體操班約章列後一宗旨本會爲提倡體育起見特設星期體操班並不收取學費以期普及爲宗旨一科目分兵操•柔軟操•武術•爲三科隨人意志選擇一科一時間每逢星期日上午七時至八時半爲授課時間一服裝自備（入何科須備何科服裝）一守約一經入會須遵守本會一切規約 
[勵志消費合作社開會紀]  
勵志消費合作社係商務書館同人所發起現有社員三十餘人前日下午七時在閘北寳山路寳興西里青年勵志會開正式大會順序如後（一）振鈴開會首由唐崇李君報告發起該社原由及開會情狀（二）滑稽雙簧（三）沈雁賓董亦湘演講（四）變戲法（五）殷秀山唐旦初演講（六）新劇（七）將社内貨價與巿比較至十二時始散 
[青年會今晚之演講]  
前法國華工青年會編輯主任兼留美學生會總幹事傅若愚君芝加哥大學畢業生也博聞卓識對於公益尤具熱忱此次回國道出申江本埠青年會因訂於今晚八時特請到會演講（中國學生留美之近况）國人欲知留美學生近狀者盍往聽之 
[國貨出品社得展覽會金章]  
西門肇浜路中華國貨出品社創辦已届五載其所製出品疊獲各省軍政長官之題詞匾額及各地展覽會之奬憑奬章去秋上海總商會舉行展覽會該社會將所製之雄雞牌牙刷雄雞牌擦面牙粉•玫瑰香蜜•暑天霜等四種送會陳列經審查會審查頗加贊許均給予優等奬憑金質奬章昨日該社接得總商會陳列所正式公函並稱俟農部奬憑奉到即當轉給云 
[杭州工作互助會旅滬團之組織]  
杭州印刷等工人所組織之工作互助會因故於去歲十一月解散其所有會員亦即四處分散一月以來該會舊會員梅坤等無意中均集滬上故該會已組織杭州工作互助會旅滬團發表宣言繼續進行會務云尚有本埠新聞等轉入後頁雜評二 
[帮忙之大原則（旡用）]  
司蒂芬氏近對我國發樂觀之論而表示願帮中國人民之忙之意見吾人宜深感之蓋我國今日猶在幼稚時代需人帮忙之處正多使外人而肯帮我忙焉我得其助力而奮進是吾之幸也然帮忙之道不一或帮政治之忙或帮經濟之忙或帮政府之忙或帮人民之忙或公然之帮忙或暗裏之帮忙就帮忙二字言似屬一種好意第行好意須兼籌並顧必帮忙之後受我帮者不致引起他種無謂之忙方可謂之眞帮忙若懷野心而帮政治之忙或欲侵略而帮經濟之忙抑行勾結而帮政府之忙或假欺飾而帮人民之忙凡此帮忙基因不良結果恒惡蓋帮忙者不可不體察大勢審度潮流吾帮何方何事之忙必使受吾帮者收獲若干利益事後追思益深銘感此帮忙也爲眞帮忙也居今立　統大槪而言與其帮政治之忙無寗帮經濟之忙與其帮政府之忙無寗帮人民之忙與其暗裏帮忙無寗公然帮忙明乎此義被帮忙者不致事後怨恨帮忙者亦可捫心無愧即旁觀而評隲帮忙者應無嘖有煩言之慮此爲帮忙之一大原則也 
 
 

Page 15

 
 
中華民國十一年六月十四日星期三（申報第四張）舊曆壬戌五月十九日（十五）本埠新聞二 
[同濟學生余建勳赴德]  
　　旅滬蕪湖聖雅各同學會會長余建勳今日赴德余君求學於同濟大學平日對於社會頗多盡力如去年任上海學生北方急賑會副會長全年全國道路協會聘爲綏遠隊隊長余君少年勇敢具犧牲精神將來學成返國必可造福社會其臨行語人云俟至德後將以所得隨時供獻社會云 
[碾米業常會記]  
　　新閘路和貴里上海機器碾米公所昨日爲常會之期下午兩時正副會長張樂君錢貴三曾影毫曁評議員司月同業到者甚衆旋即開會經副會長曾影毫提出議案付衆討論（一）淮揚江邊秈米運滬所有押匯歴經議定限止不准逾越茲某某轉運公司等二三家仍有貪做將貨押滙過限情事值此米價昻貴尚無緊要倘米價跌小則即受損碍議决再由公所函致運輸公會轉飭該公司等遵照如再不照章廠家即予拒絶不收（二）議糠粞巿價以現在米價甚大廠家代客碾糙米成白米惟白栖糙粞亦應畧予加增當經議定白粞每擔洋五元八角糙栖二元五角泥粞七角米糠一元零五分轉頭糠七角三分議畢已六時矣 
[西區友誼會第五次常會記事]  
　　昨日（十一日）爲西區高等小學友誼會第五次開會之期該會假母校爲會塲會前由幹事員胡君等佈置一切塲中高懸萬國國旗此次到席會員較前次約多三分之一此足徴該會會員對於會務之熱心也下午二時半開會先由會長湯君報告會中經過情形繼由各會員提議事件及修改章程次乃更選職員如下會長湯恩燾會計黄國柱書記金偉章幹事胡曙珊鴻鑫及畢乃茶點互談别後之狀况興致頗豪鐘鳴五下始盡歡而散 
[開封自來水廠之滬訊]  
　　開封豫源自來水廠自上年函商王某等發起後擬集股銀五六十萬草訂簡章製就預算表每股定銀元六十元一時滬上名流贊成者頗不乏人一面與德國行家訂購機械並由該德商行遴派工程師赴汴實地測量其收股日期原定本年二月二十日至三十日爲收股期間詎料本埠因交易所風潮金融奇緊受此打擊暫行停頓近該發起人鑒於馮督軍蒞汴以來對於實業極主發展以故該發起人重申前議由開封發起人召集汴滬兩地股東於昨在一品香開叙餐會討論進行事宜以便呈請馮督核示辦理云 
[福建路商聨會職員會紀]  
　　福建路商界聨合會前晚八時開董事會到者除有特别事故外餘均蒞會由正會長鄔志豪主席張榮新紀錄主席提出（一）新入會各商號認欵問題公决由本會具函通告再派董事分段接洽是爲至妥（二）議天時漸熱溽暑蒸人施茶一節萬不容緩公决由本會趕辦經費暫由會欵支付（三）擴充學校問題由董學聖報告本校學生日益增加舊有教室不敷容納公决派庶務員就近探問一俟覓得相當地址再行租借（四）贖路貯金問題當由會長具函勸告確實調查待有成數向國家銀行儲蓄之（五）報告前年賬欵公决派王錦文童謙和覆核之（六）攝影定本星期日全體董事集寗波同鄉會行之以誌紀念議畢面散 
[大團救火社之職員]  
　　浦東大團協濟救火社於六月二日下午在該鄉鄉公所開會選舉正副社長及董事是晚當衆開票揭曉正社長陶樹屏副杜長黄漢董事黄廷珍盛家淦韓進忠盛家勗龔漢文等十二人並公推王松舟等十人爲幹事又組織消防隊五十人云 
[輔元堂施診給藥]  
　　　善團同仁輔元堂各紳董遵照常例定於舊曆五月二十一日始在本堂施診給藥連日已聘請内外科及小兒科各醫生分别擔任 
[衛生會之資助者]  
　　中國衛生會發起以來進行甚速昨有該會孟賁隊長盧煒昌獨力捐資洋二百元南通張季直及其公子孝若各捐資一百元爲該會贊助會員以爲國人首倡云 
[北工巡局聘工程顧問]  
　　留美畢業工程師李孟博應聘滬北工巡捐局許局長整頓路政不遺餘力現復函聘李孟傳君爲工程顧問以資商榷李君畢業於美國康南爾大學得有土木工程師學校回國後歴充本埠同濟學校教員及烟濰路工程師現在滬寗路局辦理考工事宜經騐宏富於滬北路政必多裨益云 
[楊樹浦之新織布廠]  
　　楊樹浦路三十六號東方紗廠總理西人河那君（譯音）因前年　廠沿馬路堆花棧房失愼後特雇陶桂記作頭在被焚基地連出浦一帶餘地上改建巨大織布廠一所該廠房屋已經工竣共置設布機六百部昨日始已先開用四百五十部其牌子定名爲聚寳盆飛人等牌不日即可出品並聞專司其事者係專家勃朗Hrown特在倫電聘來滬云 
[商總聨會保護小販]  
聨合通信社云貴州路各路商界總聨合會自設立救濟負販部後小販之報名加入者日多日前有四號負販陸洪富呌賣至馬立師小菜場附近突有多數流氓圍住拆梢不遂拳足交加陸販即奔至總會求援當經管理員林仲餘詢問被詐情形報告捕房立將該流氓逮捕懲辦云 
[釣船爲盜船之變相]  
駐紥吳淞外海水警巡船前夜在淞口外查見釣船一艘形迹可疑正擬上前盤詰内有五六人急雇小舟逸去當塲追獲四人係迭次搶刦航船之著匪當晚就近解送寳山縣訊辦盜船一艘昨由海關用小輪拖進發交水巡捕房看管 
[暴徒搶花衣不果]  
船户某甲前日午後承裝美盛洋行花衣數十包將船泊於五馬路外灘以待駁運不料忽來暴徒五六人一擁上船奪取花衣當經巡丁急嗚警笛若輩紛紛逃竄當追獲周夫根一名函解水巡捕房訊究昨經梅捕頭略詰一過判將押解地方檢察廳訊辦 
[緝拿盜黨]  
日前（十一）下午四時許浦東洋涇地方到有大帮匪徒三十餘人暗藏槍械在同福茶樓啜茗當爲淞滬警察三區曾署長訪聞立飭全班長警往拿緝獲姚長生一名搜出利刀一柄餘匪向欽賜仰殿而逸嗣由曾署長訊得該匪被糾入夥爲首者係楊妙發張和尚等原擬至該鎭圖刦某姓而楊張二匪素在旗昌棧一帶潛居專事搶刦等語除判令收押外一面派探協警追緝匪首楊妙發張和尚等到案一併解辦云 
[逮捕三王盜犯]  
四區二分所倪署員文彪昨呈黎警廳長文云本年四月四日由四區三分所巡官張用浦來職所請派長警協提盜犯王小二子王阿四王阿福三名當經逮獲小二子阿四二名惟阿福在逃僅將伊母之姘夫鄧立奎提案據供阿福原名李大公子素不安分等情當將一干人交張巡官帶去歸案訊辦茲由偵緝巡警張玉貴續將阿福即李大公子逮獲並傳鄧立奎到案指認無悞解請究辦云 
[引渡關係康腦脱路刦案之盛桃桃]  
江灣蔡寳根（即蔡榮根）因與福州路天津廟弄王萬昌家昔年被盜糾黨持械搶刦財物一案有關經滙司捕房包探在南巿緝獲解經公共公廨押候查究已誌本報茲悉蔡在捕房除供認夥刦王家不諱外並承認前年十一月二十號曾糾同已獲之王寳生及在逃之盛桃桃等至滬西康腦脱路攔刦新昌絲廠車運之現洋四千二百元分肥捕頭得供仍派承辦此案之華探目金福壽包探侯阿寳王桂亭陳玉山陸連奎等偵查得盛桃桃一名匿迹於浦東爛泥渡地方因稟由公廨備文前往該管警署請加派警探將盛拘獲提回昨晨解廨經李襄讞會同美約副領事質訊之下判盛押候特别訂期與蔡併案解訊又一訪函云住居浦東花園石橋向業鐵廠工匠之盛桃桃前日忽被英租界包探捕去一案昨經乃父盛桂芳四出探聽或云係被盜攀未明犯案眞相聞已延律師預備到堂辯護云 
[刦案嫌疑犯展期再訊]  
皖人陸惠興沈小峯與司閲巡捕蔣德勝張傳河等均因有盜刼嫌疑被捕解經公共公廨押候訊究在案昨晨中西官升座提審據匯司捕房中西包探上堂稟稱查得北河南路樂祥雲銀樓被盜搶刧銀器首飾北四川路五百零四號一千二百三十六號兩押店及狄思威路義成烟紙店先後被盜搶刧大小銀元均係陸等所爲其餘尚有他案未曾查明請求展期開審官判被告等還押展期十四天再訊 
[小工控小工之搶刦主唆者爲彼岳母之姘夫]  
曹家渡義品窰廠小工安徽人于壽昌前日扭同廠小工河南人耿清眞宿遷人徐正沛李得才沈光起南京人許錦鳳泗陽人陳少臣等至四區四分所控稱因民前晚被岳母之姘夫李玉海糾集耿等多人來家將民兩手綑縛以物塞口並將民妻及衣服等物一併刼去不知何往刻李玉海在逃故扭耿等來案請追經李署員質訊之下被告等均不承認昨解司法科聽候訊辦 
[搶褲案]  
甬婦章謝氏湯邵氏住閘北寳通路竹匠店樓上前晚二婦在樓下做衣忽有揚州人張子山偕在逃之某甲闖入以購買竹器爲由乘間搶取二婦所做之華絲葛褲一條而逸由五區崗警將張追獲甲乙携贓脱逃經杜署長研訊屬實昨解司法科核辦 
[冒探檢查攫取鈔票劉楊各押三月]  
張長根日前行經法租界火輪磨坊街被流氓劉段元楊三九子兩人冒充包探以檢查烟土爲由乘隙搶取鈔票洋五元而逸後由張報告捕房飭探李金生前往將劉楊兩人拘獲吊出贓洋帶入捕房昨解法公堂請究先由原告投訴被搶情形詰之劉楊兩人供認冒探搶洋不諱中西官判劉楊兩人各押西牢三個月期滿永遠逐出租界 
[身藏鐵棍各罰兩元]  
劉百慶劉百琴林大生等日前身藏鐵棍行經法租界長浜路爲包探查見以劉等形跡可疑上前抄出器械帶入捕房昨解法公堂請究先由捕頭上堂稟明前情並將鐵棍等物呈鑒詰之劉等供稱民人等均在某洋人家爲廚司出店因奶媽被流氓拆梢囑令我等前往報復是實中西官判三被告各罰洋二元充公器械没收 
[整頓水巡隊之嚴令]  
淞滬警察廳長徐國樑查得浦江中商船稟報竊盜之案頗多是水巡隊之捕務廢弛已可槪見前日飭傳該水巡隊潘隊長及巡官等到廳面諭力加整頓所有來廳襄緝各案飭令從速破獲如再延宕不貸 
[中外交易所訟案之近訊派員查賬房屋啓封]  
劉植顧易奎前延律師代表投法公堂控中外證券物品交易所理事長汪幼安不理股票欠欵等情被告亦延巴和逖百克兩律師代辯一切詳情迭紀前報昨又傳案中西讞員諭曰此案經本公廨訊明中外證券交易所實係中外信託公司一部份應由本公堂派達理爲理賬員調查賬目及查明汪幼安究收股本若干稟覆外所封被告之房屋准予啓封聽候覆訊再行核奪 
[停派木植交易所理賬員]  
盛　年代表未經開幕之萬國木植材料物劵交易所至公共公廨請求派員理賬已奉核准業詳前報昨晨有該所股東徐毓甲等延律師投廨反對盛所請求謂此舉未得全體股東同意應請將前給派員理賬之諭單取銷俞襄讞商之英包副領事以旣據各股東聲明反對准將前發所派理賬員之諭停止云 
[銀香爐内鑲有銅質之查究]  
日前有海門人陳英至法租界小東門外某銀樓購兌銀質香爐一枚計付價洋三百六十元後將該香爐携回南巿增祥碼頭興盛棧内將該香爐截開察看内鑲銅質即向該銀樓理論經該銀樓執事看明後允將原價退還外並再償貼損失洋三百六十元向陳細加盤問何以知内中有銅質將香爐解開其意何居隊初則僅言購回之後接得匿名信始知有銅質在内所以特爲解開果爾不虚等語該執事以必係本樓做工人所爲有意串詐無疑當即報告法捕房請爲查究後將陳尋見復詰根由陳忽云有同居之崇明人王能聰者向我説及所得之洋均寄棧内等語後又將王尋獲由探帶回捕房詰明前情然後帶同陳王二人投南巿一區總署聲請派警同至該棧查提棧主並所寄銀洋當塲起出白皮箱黑木箱各一隻内藏鈔票六百九十八元遂連同棧主之弟陳洪奎及棧夥黄菊初一併帶署經王署長問明後飭來探將陳英一名先行帶回捕房當將黄王等及起獲之洋元併解警廳司法科訊究矣 
[虚設字號騙貨]  
陳某等在法租界紫來街懿德里三號門牌虚設餘源泰字號騙取某號等貨物甚巨前日陳某等私行逃逸現各原告報告捕房由探魯錦臣拘獲陳某一名帶入捕房略詰一過諭候傳堂訊核 
[吳大海索炸肆毆]  
高郵人陸萬才昨偕其妻張氏扭吳虎三子至四區二分所控稱前日有吳大海來民處索詐不遂將民毆傷兩肋甚重大海畏罪逃逸今將伊弟虎三子扭案請究經倪署員質訊之下轉解司法科核辦 
[行人猝斃]  
昨日上午十二時有年約四十身穿藍布短衫褲之某甲尚有髮辦行經美租界元芳路忽然倒地猝斃當經二百八十九號印捕查見將甲之尸體車送騐尸所回訴捕頭派探孫阿慶調查尸屬無着當飭該圖地保報堂給稍收殮發壇暫厝聽候尸屬認領 
[毆斃紗廠女工案]  
昨午據張萬榮投上海地檢廳報稱家居潭子灣大豐紗廠後面生有一女名小銀子今年二十歲向在該紗廠爲女工舊曆本月初旬我女做工時失去衣衫當時與同廠女工劉徐氏口角衝突劉夫劉冠人帮助該氏行兇將我女兇毆延至昨晚我女在家斃命爲此來案具報請求派員騐明澈究以雪沉寃云云車檢察長諭候派員往騐 
[兩個新鬼]  
二十七保某圖地保陶泮基昨投地檢廳報稱龍華火車站附近今日發現無名男屍一具查無家屬報請相騐車檢察長諭候派員往騐又烟犯張阿二由分監執行茲因染病奉諭發新普育堂醫治無效而死昨午奉地檢廳張檢察官等蒞堂騐明棺殮發封 
[張美衡改押西牢二年半]  
泰亨源銀樓在公共公廨指控夥友張美衡私取值銀一萬七千餘兩之金條等情迭經中西官訊實判張發押西牢五年在案昨晨由張之家屬延代表律師投公共公廨第一刑庭譯稱被告家屬一再向親友懇商儘力凑洋七千元交付原告請求准予緩刑等語而捕房代表律師到堂反對並據原告代表傳介眉投訴被告確由其親友竭力凑借洋七千元交來推被告刑期能否核改權操堂上云云經關讞員核供商之美丁副領事判張美衡改押西牢二年半以儆 
[袁雙喜開釋]  
漆匠袁雙喜因被張松桂指控用手槍圖害等情由捕將袁獲解公共公廨訊供不實判將本案註銷嗣因捕房查得袁前曾糾黨在百老滙路搶刧汽車上烟土判袁押候查明澈究在案前日午後由俞襄讞會同美丁副領事復訊之下以捕房與見證人等所供各節均不能證實當時情形遂判將案註銷被告開釋諭後安分 
 
 

Page 16

 
 
中華民國十一年六月十四日星期三（申報第四張）舊曆壬戌五月十九日（十六） 
[棋盤街之賭案賭徒三十一人]  
　　前晚總巡捕房捕頭債悉有人在棋盤街八十六號屋内聚賭抽頭即飭中西包探前往拿獲頭家薛小由與賭徒周順山許長林王明喜施連生等三十一人連同賭具一併帶入捕房昨解公共公廨經關讞員會同美丁副領事訊實判薛小山罰洋一百元賭客各罰洋五元一併充公賭具銷燬 
[雉妓院容留幼女]  
　　福州路一百四十五號門牌雉妓院鴇歸周氏因容留十四歲女子洪寳賣娼前日被專查妓院中西巡捕查悉以其違章於昨將女與鴇一併拘解公共公廨經中西官訊明以周鴇容留幼女違章屬實判罰洋五十元充公洪寳發濟良所留養 
[太古碼頭之潰爛無名屍]  
　　海關水巡捕房西捕昨晨在太古碼頭查獲無名男屍一具面貌腐爛兩腿已經脱落當用電話通知救生局拖去收殮並揷標招人認領云 
[帶烟土罰五十元]  
　　葉阿招日前身藏烟土數斤行經法租界適爲包探查見以其形跡可疑上前抄出烟土帶入捕房諭令交保昨日傳至法公堂請究先由捕頭上堂稟明前情並將烟土呈鑒詰之葉供此項烟土實係自己吸食餘供支吾中西官判著罰洋五十元充公烟土没收 
[吳壽眉被控案缺席判决]  
　　葉潤生前延逖百克律師代表投法公堂控吳壽眉騙取抵單請求准予將被告原籍安徽不動産移請拍賣作抵等情經公堂飭傳去後被告不到判下堂諭飭遵在案昨經中西官商明堂諭判曰此案被告不應傳不到案准照原告請求缺席判决准予拍賣被告原籍安徽不動産所有被告抵出之股票着令達商律師呈案聽候核奪 
[過犯摸竊皮夾押一年]  
　　寗波人顧成甫前日在西華德路電車内摸竊搭客陶高升衣袋内置有銀洋之皮夾一隻而逃旋爲包探侯阿寳查獲昨解公共公廨中西官訊實以顧係過犯判押西牢一年期滿逐出租界贓交失主領去 
[葉永祥控范亮卿]  
　　葉永祥投地方審判廳控煤油物券交易所籌備主任范亮卿不還交易所籌備費洋一百元狀請訊追等情昨日午後開庭辯論范延律師到庭辯護陳述交易所已解散結束籌備費除去開支每股本百元發還洋三十六元等情奉諭當庭和解被告將應還之洋三十六元交給原告訟費各半擔負了案 
[客棧容留僧尼同宿]  
　　廣東路一百九十八號門牌銘發小客棧因容留僧人善初與女尼留心在十號房間内作不道德事前日被老閘捕房西副捕頭查悉以其違章請廨出單於昨將該棧主鞠仁生傳至公堂經中西官訊明判鞠罰洋二十元充公示儆 
[公共公廨訊案彚錄]  
　　昨晨公共公廨民四庭由俞襄讞會同英包副領事訊理各案併誌如次（一）祥康木行延甘維露律師訴張裕春等欠銀案結果着被告等償還原告銀一千四百六十四兩八錢自即日起至清償日止按月八釐之利息並繳堂費（二）周聚生訴張裕春不付期票銀案結果原告不到請求註銷（三）劉式淵訴潘頌衢違背合同請追定銀案結果改期再核（四）胡松濤訴李伯賢譭謗名譽請追損失案結果再寛限被告李伯賢於陽暦七月份起按月拔還洋五十元以清爲止　　又午後民一庭由關讞員會同英包副領事訊理印度人家克生延高露玲律師訴朱榮昌機器店之朱文裕違背定製麵粉機器合同請追損失案被告延朱斯芾律師代辯結果着被告償還原告定洋及損失銀四百兩民三庭由張襄讞會同荷副領事訊理荷囒人提爾門訴應運才不理啤酒價洋案結果被告逾限不能將貨交還原告應判被告償還原告貨價洋五千三百二十八元並繳堂費限兩禮拜還清民四庭由俞襄讞會同日副領事田中氏訊理平襟亞訴交通路新華書局主朱錫泉揑登盤頂書籍板權廣告請追營業損失洋一千元案結果候詳核供證會商堂諭宣布（二）維大染坊延甘維露律師訴陶維珍濫放賬欵案結果限被告於十四天内帮同原告清理賬目再核（三）蔡鶴雲訴董阿寳欠洋案結果改期七天着方寳珍將協興月記貫器店重要賬簿呈案再核 
[介紹（通俗自療病法）新刊]  
　　（通俗自療病法）係謝蘇儀貞女醫學士所編女士畢業於日本醫學專門學校兼在日醫院實習有年此編川白話文説明療法細目如下（一）通俗診斷法（二）看護上應注意各件（三）一般疾病的症候和療法（四）尋常藥料的説明（五）婦女病自療法（六）孕婦須知（七）育兒應注意各件（八）小兒療病法（九）救急療法（十）飲食的衛生由中華書局發行昨承惠贈一册用誌數語以爲紹介中華職業教育社通訊 
　　住址上海西門外方斜路三四八號 
[四川南充縣立中學之農業班]  
　　本社前接四川南充縣教育會會長秦樹風君來函述及該縣提倡職業教育有情形已誌本欄茲復承秦君寄到南充縣立中學之報告略謂（敝縣職業教育尚未特設學校僅於中學附開農業班擬俟明年續開工業班商業班後再與中校分離或竟不分離以省費用現農業班學生均係高小校畢業或私塾生之與高小畢業有相當程度者此等學生或因家計不裕成因年齡已畏皆預算將來决無升入大學及高等專門學校深造之望者故特開此班以容納之俟其畢業後能得一正當而較爲改良之職業故課程均斟酌社會需要情形擬定固不照部定甲種實業學校章程亦未曾得適當之先例以摹仿）云云查其課程講堂科目有國文養蠶法栽桑法製絲法氣象（農藝物理氣象學）肥料（化學槪要肥料學）土壞（地質槪學土壞學）作物（植物生理學作物學園藝學）畜産（動物生理學畜産學水産大意）病害（微生物學槪要病蟲害學獸醫大意）農産製造森林學法制經濟（公民學蠶業經濟農業經濟）（筆算珠算簿記）美衛（唱歌圖畫體操）等（以各主要科與其基本學科及相類學科爲一系）實習科目有栽桑製絲養蠶農蠶具製作顯微鏡檢查畜産造林園藝農産製造業每週時間之支配（因廢除星期每週共有七日因縮短署假時間每年共有四十二週）第一年上課共三十七小時實習共十一小時以後按年分别遞减遞增至第四年上課占三十三小時實習占十五小時又查説明畧謂（各課教授材料之選擇槪以切於本地之實用及關於實用上必要之基本知識爲主其不然者槪行割棄故雖以短時間教授許多之學科當能從容將事使學生充分了解不致有走馬觀花之弊）並謂（因希望本班學生畢業后能以所學輔助農會開導啓發失學鄉人故於國文訓練亦頗注重）云云至該校尚附設醫學班以不在職業教育範圍從略來件 
[中華農學會第五次年會啟事]  
敬啓者本會第五次年會於前届議定在山東濟南舉行想邀鑒及魯省爲我國文化發祥之地而大河浩瀚泰嶽雄奇果蔴魚鹽天産豐阜則尤足資農學者之研考諒早爲我全國會友所響往也茲定七月八日起集會並於七月五日起本會與中華職業教育育社中華教育改進社發起舉行全國農業討論會邀集全國教育家農業家實業家曁各機關代表共同商决全國農業計劃事關國家生計與農業教育消長問題至爲密切凡我會友届時務祈撥冗聨襼偕來共襄盛舉尚有學術演講會與青島泰山旅行圍之組織藉飫見聞而資切磋專此佈達一會期１全國農業討論會七月五日起七日止（凡我會員均可出席）２中華農學會第五次年會七月八日起十日止３青島泰山旅行隊七月十一日起二會所借山東省教育會（地址濟南城内貢院牆根）宿舍借師範講習所及教育會膳食由附近菜館包辦三火車减價券本會向交通部請求火車减價券凡棄津浦京奉隴海滬寧滬杭甬正太鐵路購來回票者槪收六折務希各會友先期通知本會南京事務所以便寄上四年會委員１學術演講會籌備主任委員張樂亭高秉坊演講會講題（農業教育）我國農業教育現狀及今後改進方法農學士鄒秉文農村教育農學士王舜成（林業）山東林業之現在及將來林學士高秉坊行道樹農專教授卞寅賓（小麥改良）農學士原頌周（畜牧）農專教授孫文卿（園藝）果園改造法北京農專農塲主任劉子民（棉業）棉作試騐及改良農學碩士孫恩麐美國棉業專家郭仁風山東棉業試騐塲長楊熙光（地質）理學士章鴻釗（植物）理學士黄以仁（蠶業）農學士何尚平農學士錢夫鶴蠶業與山東之關係農專教授林半農（水産）江蘇水産學校教員侯朝海（山東農業狀况）山東農專校長郭次璋（附註）學術演講會由籌備主任另訂詳細辦法除延請名流演講外尚有種種高尚娛樂及組織２年會籌備主任委員郭次璋高德氏楊熙光卞寅賓趙書郛彭華宇朱煥章年會辦法（甲）會期三次七月八日七月九日七月十日（乙）地點第一次東關公立農業專校第二次商埠公園第三次商埠農事試騐塲（丙）開會秩序第一天七月八日星期六地點東關公立農業專校時間上午九時起十二時止主席郭次璋先生（一）主席致開會詞（二）演講１Wocdworrlh博士講農業上重要問題２敦請山東行政實業教育家演講（三）攝影（四）茶點時間下午二時起六時止主席鄒秉文先生（一）演講袁觀瀾先生演講（二）討論１白特斐博士對於吾國農業之意見２新學制與農業教育３農業學校應有推廣部實地指導農民案第二天七月九日星期日地點商埠公園時間上午九時起十二時止主席陳宗一先生唐荃生先生（一）主席報告會務（二）本會應擴充會務案（三）通過會章（四）選舉職員（五）决定下届年會地點時間下午二時起四時止主席郭次璋先生（一）演講１黄任之先生演講農村教育２停付賠欵及關税增加應撥欵補允本會基金案３會員臨時提議事項第三天七月十日星期一地點商埠農事試騐塲時間上午九時起十二時止主席王舜成先生（一）演講袁希洛先生演講歐美農業教育（二）討論１本會六年度進行方針２會員提出意見（如有意見書請六月二十日前寄南京事務所以便印刷分發）（丁）年會費用年會費每人應納二元膳宿費住省教會者每人每日約五角住旅館者每人每日約一元往青島泰山旅行者每次須十元（往來車費及膳宿等費）３參觀招待主任委員袁文欽郭次璋孫文卿濟南參觀地點黄河鐵橋大明湖公立農業專門學校溥益糖廠千佛山開元寺趵突泉農事試騐場４泰安曲阜旅行招待主任委員魏幼臯王紉秋高秉坊泰山之名勝地點玉皇閣關帝廟斗母宫回馬嶺南天門極頂龍潭曲埠之名勝地點孔廟孔林太廟泮池少昊　舞　臺洙泗書院顔開顔林歷代朝服歷代樂器漢碑亭列國殿５青島參觀旅行招待主任委員李芸軒李芬棠郭次璋青島參觀地點李村農事試騐塲屠獸塲林務所天文台商科大學商品陳列所海水浴塲鈴木絲廠卑士麥砲台啤酒公司６指定旅館商埠緯四路大東棧每天約一元三馬路中西旅館每天約一元中和飯店每天約三元Starin石泰巖飯店每天約五元公布欄 
[江蘇高等審判廳]  
民庭判决順曉春與楊念椿等爲賠償損害私訴一案（决定主文）本件控訴准予註銷秦詠梅爲貨欵涉訟不服臭賦批示抗告一案（决定主文）本件抗告駁回抗告訟費由抗告人負擔周其永訴李溪等放火私訴部分控訴一案（判决主文）本案控訴駁回孫玉成與蔣菊存因貨欵涉訟控訴一案（判决主文）本廳十年九月九日之缺席判决廢棄本案控訴駁回控訴審及前上告審訟費由控訴人負擔姚趙氏與姚沈氏爲身分及田價斜葛控訴一案（判定主文）本案控訴駁回控訴訟費由控訴人負擔（以上六月十三號） 
[江蘇高等檢察廳]  
批示胡森福等狀悉准予轉令原縣查明依法核辦此批盧士儲等狀悉候令泰縣知事迅予查明依法辦理此批王鴻聲狀悉查此案已由本廳調閲原卷明令駁回並訪該縣轉行諭知在案仰即知照此批楊祥芳狀悉准予撤銷上告此批趙葛氏狀悉候令原縣知事依法辦理此批（以上六月十三號） 
[上海地方審判廳]  
公示送達（全文在本廳揭示場公布）第七六號一件張志鈞與陳永成因房租糾葛一案茲本廳續定於六月二十日上午十時爲公開審理日期仰該被傳人陳永成襄期來廳候訊毋違特示右仰被傳人陳永成遵照判决主文（民一庭）一件决定陸發實與陸中逵因管轄公田糾葛控訴一案（主文）本件控訴駁回一件判决朱全根興朱阿土因土地糾葛控訴一案（主文）原判撤銷被控訴人在第一審之請駁回本案訟費歸被控訴人負擔一件判决韓周氏與股庾樓等因租金糾葛控訴一案（主文）本案控訴駁回本審訟費歸控訴人負擔一件判决主朱寳生與金聚林因田畝涉訟控訴一案（主文）本案控訴駁回本審訟費歸控訴人負擔（民二庭）一件决定戴姚氏訴戴馮氏等覇産糾葛一案（主文）本件訴訟駁回（簡易庭）一件决定王通安聲明窒碍一案（主文）本件窒碍之聲明照准一件判决張志欽訴沈維挺欵項糾葛一案（主文）沈維挺應償還滌新皂廠洋二百元繳由張志欽具領訟費歸沈維挺負擔一件判王桂亭興郭玉亭存欵涉訟一案（主文）原告人之請求駁回本案訴訟費用歸原告人負擔批示一件丁學元等請領訟費由狀悉查訴訟費用徴收細則第十五條載修正訴訟費用規則第二條至第七條所定之審判費用均歸敗訴人負擔但須由原告預行繳納迨本案判决確定如係被告敗訴即由執行審判衙門向敗訴人責繳等語本案南通縣係執行衙門仰該民自向該縣聲請執行所請給領控訴訟費之處於法不合碍難照准此批一件樓岳年爲受推德成木廠續呈照片請備案由狀悉姑准將岡本衛盡推據照片存卷可也仰即知照此批以上六月十三日 
[上海地方檢察廳]  
批示盛沛豐狀悉據訴犯罪地犯罪人均在海門崇明管轄地内依法本廳未便受理仰即知照此批孫世弼狀悉限五日内補具控訴理由書以便核送此批曾蔡氏案正起訴靜候判决此批唐福根等爾等事不干已何得妄凟特斥此批吳春官狀悉候傳訊核奪此批王二李小喜狀悉仰於七日内提出理由書以便呈送高等廳核辦此批鄭家傑狀悉仰於七日内提出理由書以便呈送高等廳核辦此批沈福泰等狀悉沈應三在途行刦確有淦疑仰候訴請律辦爾等事不干己毋庸嘵凟此批李劉氏狀悉仰候查辦毋凟此批張陳氏狀悉仰遵前批毋凟此批王夏氏狀悉仰候查復核辦此批金繩嘉狀悉仰該民携帶證據來廳候訊核奪此批彭片山狀悉據稱再　婦曾氏嫁爾爲妻乃該曾氏到案當庭供稱並未嫁爾即據爾供詞亦不能提出證據誘姦罪當然不成立仰遵庭諭毋庸再凟此批王貴卿狀悉所爭田畝究係絶賣抑係活賣應歸民事範圍仰赴同級審判廳請求核辦可也此批劉雲成狀悉候查明後再行核辦所請暫毋庸議此批葛炳南狀悉該民携帶證據及邀同證人遵傳來廳候訊此批金朱氏狀悉本案業經本廳偵查終結認爲刑事不成立予以不起訴處分在案所請廳毋庸議此批以上六月十三日 
[上海縣公署]  
批示徐元甫呈爲藐法加租懇求制止而維民生由批呈悉該民等旣無力加租應仍再向情商仰即知照此批通告一紙發還滬帮層業孫恒嚴明生等呈爲遵令集議擬章開選聨名蓋章環求立案布告由批呈送名單開列該業有代表資格者十五人應予立案嗣後選舉之代表以單列人名爲限不待推舉早内未列之人所擬章程尚有疎漏由縣改定立案抄發應將名單章程一律刊印分送同業遵守至稱陰暦五月初十日選舉趙坤榮爲業　在名單章程未立以前手續不符應通知同業另行選舉具報除函致商會查照外此批名單一紙存章程抄發俟名單與章程刊印後仍將印本送縣備醒唐立成呈爲從速另選代表以便遵令交替面釋仔肩由批已於孫恒嚴明生等呈内批示着知照 
 
 

Page 17

 
 
   
 
 

Page 18

 
 
自由談 
遊記 
[普陀游記] [  范烟橋]  
　　二十一日上午整理游記並選題作詩午後一時與住持言别出雲霧茶路引印紙及山圖爲贈乘輿至短姑道頭候輪船三時三十分（定海）輪船來從渡舟而登不得下榻之地商之侍者加予酒資始得三人容膝之所七時至岱山以魚鹽之利名停海邊以度夕　　二十二日晨纔啓兩眸曉山秀色撲上窗欞七時折回高亭卸米四百石昨誤爲岱山者故多周折八時二十分至沿途漁舟千數揚帆以網魚此時多獲石首烏术而沙魚則在秋冬間也佇一時開行至寗波爲三時三十分彭君玉華復在埠偕往北岸東亞旅社寄宿行李安頓即同散步街道均以條石平舖入東門巿肆類皆裝璜犀麗其樓前欄杆窗欞皆金漆雕縷别有莊麗氣象至（天后宫）爲漁人所集資以營建者殿前石柱蟠龍鱗爪玲瓏工甚精美兩柱最佳圍以木欄以攀登摩挲損及龍髯故鄭重護之也樓閣丹碧庭院修平其餘事耳返路忽遇雨不能暢游巿廛坐人力車歸寓復承招飲於堇江春酒樓咸徽醺而返　　二十三時晨起彭君來訪買報紙閲之因報至普陀須隔三四日不等故自入山以來五日不聞世事矣四明日報雖已曆十一年然國事僅轉載海上各報不能直接羅致訪員也後購魚翅魚皮紫菜罐筍等物午復至堇江春作午餐於鐵路警分所稍坐三時與彭君告别登（新寗紹）輪船以赴海上 
影戲話 
[藝術上的紅粉骷髏（二）] [  卓呆]  
　　製中國影片是一種創造的事業辦這創造的事業須有創造的精神第一要避去模仿倚賴等習慣所以在創造中國影片之前先要將腦中的外國影片暫時忘掉用自己獨立的精神來創造不要因爲外國影戲是偵探片最受人歡迎我們一定也要製偵探片那就是徒勞無益的前兆他們在創造之初也没有製到什麽偵探片我們怎麽可以模仿他現在已成熟的歐美影片界呢倘使説要製了中國偵探片來與外國偵探片比呢反足以相形見絀要呌歡迎外國偵探片的中國人也來歡迎中國偵探片呢那是一班上海式心理的觀客一定把你這中國偵探片批評到不及外國片多多他們説什麽機關什麽危險都没有外國片那麽驚人奪目然而製的人已經是煞費苦心還討不到好這也何苦呢所以我以爲要製中國影片選材料時宜掩護自己之短竭力避去偵探劇那麽除了偵探劇拿什麽東西去號召觀客呢我看不如用（人情劇）來做材料把眞善美三個字來促吸引觀客的要素做抵抗外國偵探片的主力好在那千篇一律偵探捉强盜强盜打偵探的外國偵探片命運也本來不會很長了一看那偵探片以前的牧羊片之歷史就可以晚得外國的觀客也不能把同種性質的片子百觀不厭的到你那强度的剌激一完也就無人請教了况且近來中國很有人主張製了中國影戲片輸出外國去咧從這一層着想也更不能用偵探劇去給他們看中國人班門弄斧反不如用純粹的中國人情劇去做輸出品一定能夠得多方面的良果的 
劇談 
[記翠] [  蔚]  
　　小翠花此次隨楊梅南下其離滬時日恰整一年（前歲七月來滬去年四月天蟾打住即於二十八日赴南通由通回京）间於七月赴寗堂會一次時值金陵水泛記者未獲往觀去年九月十二日完姻（娶陸華雲女）在京出演於慶樂眞光後因外症輟演今始稍痊現庽三馬路鼎豐里一百六十號樓下　　翠花今年二十二歲藝已蒸蒸日上凡連日觀者莫不贊其進步之速蓋自回京之後雖新婚及患疾期間亦未嘗少自彊吏黎牡丹雖好余靠綠葉維持 
修也　　此次第一日演其傑作游龍戲鳳做表比前尤爲細膩凡不貼理處悉删之足見功深矣其於整理酒餚後以手指彈去燭花下座後有脚踏燭花式此非慧心人决辦不到豈一般海派草率從事者所能望其項背至於蹺工愈健拾巾之軟腰尤見力量　　有一可喜之事翠花嗓音已漸亮據云可吊六字調二進宫一折連日台上比較信然 
諧詩 
[歌場詩史五首] [  丁戊]  
　　海雲多處看梅郎怒馬軒車十里長應重生男不重女美人作姜福芝芳　　月梅容淡少梅嬌茗碧燈紅六十宵不重生男重生女詩狂到此意無聊　　貌比天人雪作姿繁華同浣（李娘字浣藝梅郎字浣華）豔名時嶺南地更南於楚何必奇才續楚辭　　文采風流出大家何須遲暮怨年華九疑山月瀟湘雨不聽歐陽未足誇　　不賽眠獅賽活猴英雄舞處萬人頸魁奇豪俠二難并尚武精神楊小樓小説 
[社會小説人間地獄（一二四）] [  娑婆生]  
　　第十九回獄吏威嚴逞權飛黑索將軍情重傳片救紅妝鄒芝誥道後來怎樣呢伍仲良道警察牽着薇琴和周大少爺穿過了兩條馬路便到了警察局那所警局是借設在　帝廟内進了廟門轉一個灣便是警局範圍以内那些戲館裏瞧熱閙的人一直送他們到此地的不下五六十人誰知薇琴周大少爺一進局門門口的崗警雄糾糾的將没子彈的長槍倒轉來用槍把子將衆人一揮那些來瞧熱閙的人連忙往後倒退頓時散掉了有十成之八還有一二十人好奇心重些還遠遠的立在關帝廟照牆根向裏望停了半天見一無消息也不見薇琴等出來便也陸續散去鄒芝誥道外面瞧熱閙的人怎樣我們且不去管他我最著急的是薇琴到了警察局裏怎樣了伍仲良道你别忙你替薇琴著急捉薇琴的老爺們還一些不著急呢薇琴到了局裏以後由原捉警察進去先行報告了一遍不到一刻鐘那警察走了出來還同一個巡長模槎的警察立在廊下對周大少爺道你姓什麽叫什麽名字周大少爺從前爲頑土娼也曾到過局裏曉得不必説姓名便假説姓王叫伯勤巡長又道你在戲館裏挾帶土娼有敗壞風俗行爲犯了警章你願罰呢還是願拘留周大少爺心中明白這是警察下臺的辦法也樂得不和他多爭觀著一個險説道願罰巡長道罰小洋五角繳清釋放周大少爺一聽心中大喜連忙向身邊揭摸摸了半天没有角子便打開皮夾揀了一張中國銀行的一元鈔票付給那巡警巡警便帶周大少爺下去周大少爺道我可以出去了罷那巡警道别忙你還有罰欵收條和五角錢的找頭一齊自家帶了去罷周大少爺笑一笑道不要了不要了找頭也送給你吃香烟罷説罷大摇大擺的走了出去薇琴眼見同來的周大少爺倒先出去了心中格外焦灼恨不得喊住周大少爺慢一步走繼而心中一想我與他犯的一樣的罪他不過罰了五角我頂多加倍不過一塊罷了摸摸身邊絲綿褲揷袋裏還有一張五塊錢的鈔票另外一塊多點零碎洋錢足敷罰金便大著膽子問那巡長道警察先生我呢要罰多少請你吩咐一聲可以讓我繳了出去巡長鼻子裏哼了一聲睜圓了兩粒大眼睛對薇琴粉臉上子細的瞧了一瞧道罰幾個錢就想出去有這樣便宜的事嗎廻轉頭來厲聲對警察道帶下去將他拴起來候區長回來再發落警察答應一聲牽著薇琴的辮子叱道跟我走薇琴這時候急了問道你們區長什麽時候回來呢警察道不曉得你問他做甚阿美你放明白點這個什麽所在容得你亂説嗎少開口不要討吃五分頭薇琴聽見他們這一派的嚴聲厲色曉得來勢凶猛不比前兩次吃官司來得　　心知不妙正不住的要哭下來了 
[餘瀋] [  月波]  
　　一國家一社會任事者各有權限各有專責不在我權限之内而越俎爲謀此之謂侵犯權限在我權限之内而任意廢弛此之謂放棄權限侵犯則易啓爭端放棄則易滋流弊今日國内之擾攘不寗正任事者之不明權限故耳 
 
 

Page 19

 
 
   
 
 

Page 20

 
 
常識 
　　（一）投稿本增刊者其材得除衛生法制道德經濟四項外增教育科學宗教巿政雜緣問答六項共　涉攻計個人者恕不登載　　（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人摘指其轉錄他稿者至隔月一日（陽曆）即可向本館取酬其領酬時之署名蓋章須與投稿時同　　（一）問答一項專爲喜閲本增刊諸君實有疑義藉便討論起見當擇要登載恕無報酬　　（一）投稿者如不願取酬或不願將所署之名發表者請於原稿註明附函恕不作答　　（一）投稿登載時本增刊得酌量增删其字句　　（一）投稿不登載者原稿恕不發還 
常評 
[救國之急務] [  覺]  
　　今日國家存亡之大計不在有憲法與無憲法也不在有國會與無國會也不在有總統與無總統也蓋十一年中未嘗有憲法第一届國會解散後但有非法國會非常國會未嘗有眞國會非法總統選出後有非常總統相對抗未嘗有統一總統最近十日中北京并名義之總統而無之而中華民國如故　　黄陂旣爲救國而出目前之急務惟整理財政使國家不至於破産而已欲整理財政無如减軍費欲减軍費先宜確定軍額每省至多不得過二師或四旅足以維治安兵誠精鍊少勝於多也兵額旣定乃派威望夙著之人爲閲兵專使每點騐一省之兵即可確知一省之實額以兵之實額爲暫定之餉額而中飽絶矣缺額不補而餉日减矣然後酌編工兵或築路或濬渠各就地方之所宜量爲支配邊遠之交通未便者尤宜速定路綫次第興工爲移兵屯懇之凖備第一步化兵爲工第二步且化兵爲農分撥荒地計口授田豈有一兵不得其所乎苟有精詳之計畫雖舉外債國民不至反對所謂救國之急務者此也 
道德 
[青年亟應革除的惡習] [  悟徹]  
　　現在社會上的惡習眞是形形色色無奇没有了所希望將來能夠改革的都靠這般青年的學生罷　　我可敬的青年學生啊你欲改革社會的惡習做社會上的好模範總須用全副的精神保全你清白的人格和名譽戰勝這萬惡的社會纔好因爲偶不謹愼染着了這些惡習那社會上的人將輕視你攻擊你説你没有人格和名譽那末你還能夠改革社會的惡習做社會上的好模範嗎唉我説到這裏好不帮你們擔憂呀現我把這幾種亟應革除的惡習寫出警告我最可敬最可愛的青年學子們　　（吸烟）（打睹）（吃酒）（逛窰子）（眼目好的戴眼鏡）（口齒完全的鑲金牙）上面這幾種惡習若是平常的人犯着也不大要緊但我青年的學生染着實在很可悲痛的因爲他自己的害處還小影響社會的害處很大　　唉我可愛的青年學生啊我所説的這篇話是對不對呢請你仔細想想看如果是對的請從今天這時起無論染着過没有都要立刻打起精神來教他没有才好（乙種酬） 
[西方格言（二九八）] [  謝介子選譯]  
　　不期而自到者尤美（勃勢突斯）（Plautus） 
　　智勝於富（西班牙） 
　　孝道以微而愈著（英吉利諺） 
　　劣舌如翦（葡萄牙諺） 
　　與狼謀和之羊痴耳（英吉利諺） 
　　無能言女貌寢之鏡（法蘭西諺） 
　　由殻以猜果（英吉利諺） 
　　但知人飲而不知其渴不可也（西班牙諺） 
　　良心之村最安（英吉利諺） 
　　善事宜彰（莎士比亞）（Shakespere） 
衛生 
[暑天赤膊之不宜] [  陳文]  
　　我國惡習每於盛暑時多赤膊以圖凉爽非特貽外人之譏笑抑亦有礙衛生人之赤膊也身上偶有汗點則汗臭四溢蒼蠅麕集揮之復來而蠅足不潔之物沾染身上易受種種之傅染病夜晚乘凉蚊蟲尤喜吮人之血以爲食赤膊者手不寗息以捕之厭苦可想不知瘧疾等症亦隨蚊喙爲媒介而入於人身可不戒哉此中惡習固以中下社會爲最多而商店夥友每多不察殊非敬客之道積習難除於此可見今試設例以言之例如有客來訪苟非絶對深交勢必着長衣以迎送之此爲各人之慣例何獨對於接近之主顧慢不加禮甚至有多數婦女一見而望望然遠去營業前途不無影響且古人肉袒負荆目爲大恥何我國民漫不加察耶喜亦膊者盍省諸（乙種酬） 
 
[現時國内的教育天于画] 經濟　　政老學期　　妋之營養 
經濟 
[商業問題之研究（續）] [  吳東初]  
　　零購學（二十八）進貨計劃（三）購貨之預備上章曾言進貨人宜趁機親往産地或大商埠採購貨品其中利益頗多然事前若無充分之預備則臨時未免有侷促急遽之處例如當辦之貨未辦不應添備者倒反多購此不特不能收親往採購之功效抑亦徒勞往返空耗川費旣無所獲反遭損失也　　進貨人所最寳貴者爲時間出門買貨不能定作長時間之躭擱故在未出發之前寗可預備舒齊摘記何者需配若干何者可添購若干何者應訂講若干切忌毫無凖備臨時見一樣買一樣蓋如此非特廢時耗財即所進之貨因事前並無把握茫然購進不能切合本店需用其買貨一如賭博然猜着即碰運氣猜不着歸咎於時運不好其愚妄眞堪發噱依照零購學而言進貨人於未出門之前所宜有各種之預備者即對於行廠之目錄報紙之廣告平日銷路之情形分别詳記讀之又讀使胸中早具成竹始出門不致茫無頭緒茲復具體言之即於貨品之欵式顔色價格與大小等不可不早定一種最低的限度憑此出去選購雖其店之資本有限出發之時間忽促而其所成功者必較資本大時間多者有過之無不及也　　假定進貨人爲業衣莊者對於下列諸問題不得不先加以詳細之研究然後决定新貨之購入上季以何種尺寸最爲暢銷上季以何種顔色最爲買客所歡迎上季以何種價格銷路極佳目前存貨尚有幾何　　以上諸欵不論何業均可照此類推作正確之研究不啻爲進貨立下一種指導書進行期間得據此以爲適從　　迨至到達巿上實行進貨時仍當有一定这統系卽訪謁行廠之路徑不可不預先調查清楚設城東有某廠城西又有某廠切不可到了城東又往城西半日或一日之間不過徒供走路之用倒弄得一處廠家都未接洽妥當最好分城東一日城西一日或上午城東下午城西旣到城東則盡城東方面所有廠家一一都拜訪周到城西方面再另留他日往謁倘預先不爲籌劃東一家西一家旣到東來又折西西未完又回到東無一定之程序以與行廠家接洽則其於進貨上之得失可想見矣 
[我於暑假期中之贖路儲金談] [  季鈞培]  
　　現在知道贖路儲金是一件極重之事情并且本欄常常登載過種種方法如戒酒筵席壽禮出喪等可省的欵子拿來充作贖路儲金這是極好的方法但我們中學以上的學生在求學時代經濟未必充足况且這以上的除戒酒可實行其餘則多碰不到對於儲金不十分的多我想到了暑假的很長時期中到本地方開隻暑期補習學校專收小學生來補習小學生一定很願意的假公共機關或學校爲校舍所收的學費悉數充作贖路儲金一只學校可有數十元之多合全中國計算起來豈不是有數百萬麽至少亦有數十萬元不無小補呢况我們一則可以作愛國舉勤并且將來可以做鐵路的股東二則可以練習辦事能力我想一定可以實行的結果亦不惡的諸君快快照這個方法試試看（乙酬種） 
法制 
[領事裁判權應撤回之理由] [  杜保祺]  
　　領事裁判者因國際間之條約一國人民雖在外國領土内仍不受外國法律之覊束所有訴訟事件由本國駐在該國之領事裁判之之謂也起源於土耳其而蔓延於東亞各國日本往歲亦嘗受此制度之荼毒至一八九四年遂收回之而擁有廣土衆民與五千年文明之中國依然如故可恥孰甚比者華會雖有撤回我國領事裁判權之决定然派員調查未必不故予留難茲將其種種應撤回之理由分别陳明於下以爲中外留心斯事者告　　（甲）國内有二以上之領事裁判權而所執之法律各異嘗有以同一之行爲而裁判之結果懸殊者撲朔離奇人民將迷於適從　　（乙）領事裁判權係屬人主義與今世國家之屬地主義極不相容　　（丙）領事以行政官而兼司法與三權分立之原則未免背馳　　（丁）領事非司法專官使掌訴訟事務必不能勝任而愉快欲其判决之公平豈可得乎　　（戊）領事以一身而兼推檢二職實有隐於糾問主義之危險　　（己）此種制度之上訴機關皆設於本國或附近殖民地内訴訟當事人殊感不便　　（庚）内地之外國人必是有領事地方始能提起訴訟往來跋涉亦大非外國人之利　　由此觀之領事裁判權非僅義務國蒙其害已也卽權利國亦何嘗有利存焉願我友邦明聽斯言（乙種酬） 
問答 
[錢海波問]  
　　敝親黄竹樓君生有三子計田産五十餘畝現因析産問題互相爭執查黄君係三房兼祧子因二叔父皆無子嗣故也然黄君適生三子所以兼祧時除長子爲本生父嫡孫外又立次子爲老二房嗣孫第三子爲老三房嗣孫但所有田産老二房占其大半以故黄君之次子謂父旣兼祧又復立我爲嗣孫則老二房所有田産應當歸我承繼如當時由父兼祧不復分立嗣孫則今日之宜如何分析儘可由父主張而黄君則謂我旣兼祧三房則所有田産應當先行歸我併合然後平均分析父子雙方各執一理致令經勸者難於置口而家庭中日起紛爭鄙人因親戚關係擬欲爲之排解奈何學識譾陋不得不求諸海内高明孰是孰非請爲一判倘能示我以詳俾便勸導遵行則不獨爲鄙人所欣幸而亦爲黄君家庭中之幸福也　　答黄君三子旣分祧三房則老二房之嗣産自應由其次子承受但計較遺産本非高尚之道德若次子能順從親意而分讓於其弟兄則亦孝友之道也漸 
 
