# 1922 - 158 - 4917711

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[長久之計（冷）]  
　　今日收拾大局祗有二語曰爲國家謀久長之計不爲自已地位謀久長之計則大局未有不能收拾者也 
　　暫行總統職權者宜如是存心也恢復之舊國會宜如是存心也北方得勢之各武人宜如是存心也北方以外之有力者宜如是存心也以至淺之理言之國家而無久長之計個人地位决無久長之計可言也以至切之勢言之人苟無把持其地位之心而惟以國家爲念則人無不曲諒之而謀共成之也故其機雖微而其驗至顯苟有心爲國者厥由斯途 
　　雖然此尤不可以是爲餌而求地位久長之報也蓋不誠之念人必盡知苟誠心行之而不望報國家能植久長之基其功業又豈區區地位之久長所能及哉 
命令 
[六月十一日大總統令]  
　　特任顏惠慶署國務總理此令 
國内專電 
[北京電]  
　　勸顏結果至昨晚亥刻始允旋卽發表署理國務總理以便副署於回復國會明令又追認馮徐時代諸法令命令等顏初避頤和園黎派員三次勸駕經王正廷高恩洪孫寳琦張國淦講到亥刻始勉强决定黎不放棄伍閣眞（十）（一）電伍國會解散公爲總理國會恢復迎公組閣請重來維大局 
[北京電]  
　　顏祇允過渡黎詢閣員如何支配顏曰過渡時代因陋就簡且本人僅負十天責請速預備替人伍來更好不來吾亦走故閣員未完確定（十二日下午二鐘） 
[北京電]  
　　黎晨召顏到家談對外宣告就職顏謂昨已照會使團使團本星期正式照覆承認黎氏行總統職權（十二日下午二鐘） 
[北京電]  
　　今日令取消民六解散國會令（十三日下午四鐘） 
[北京電]  
　　吳堅辭陸長薦金紹曾代（十三日下午四鐘） 
[北京電]  
　　到京議員昨赴津以搭花車來京爲榮但其中六年辭職者什七健全資格者不見百什 
[北京電]  
　　今日（十）（二）津舊議員二百十四人專開花車入京衆院有新新議員堅不交警衛長將印奪出交舊會（十二日下午二鐘） 
[北京電]  
　　京軍警籌備迎接吳使團盼吳就陸長劃一全國軍制重改編制統歸部轄（十二日下午二鐘） 
[北京電]  
　　裁員團控董康於平政院 
[北京電]  
　　董主張幣制局歸併財部泉幣司（十二日下午二鐘） 
[北京電] 　　 
　　董康調審計院協審陸鴻吉等員到財部查鍾任收支 
[北京電]  
　　法比公使照會外部同成墊欵九年未付利息擬將正太收入盈餘現儲欵項儘數收歸兩公司請核辦（十二日下午二鐘） 
[北京電]  
　　蕭耀南提宜昌榷運鹽欵洋助理抗拒電京請示謂該局現存鹽稅三十餘萬因恐軍隊無法滙京擬託英艦保護送京 
[北京電]  
　　英使得報曹錕向太原中行提取鹽欵四十六萬决提抗議 
[北京電]  
　　交大吳主改路礦專門學校黄炎培穆湘瑤主恢復董事會根本維持（十二日下午二鐘） 
[北京電]  
　　吳派熊炳琦李卓章賀黎謂總統能說得出者佩孚能力做得到者無不遵辦事總統與事曹使一様血誠黎覆我以事公開不用私人先辦南北携手請伍秩庸組閣漸次收束軍事着手裁兵（十一日下午八鐘） 
[北京電]  
　　内務部徇王家襄吳景濓之請以强硬手段驅逐象坊橋第二三兩届議員辦公處接收議場（十一日下午十二鐘） 
[天津電]  
　　吳佩孚原定文（十）（二）晚二時抵京嗣因沿途慰問軍隊延至元（十）（）晨八時抵京當卽謁黎亦在宅設宴爲吳洗塵並邀全體新閣員及湯薌銘龍驤等陪席絕未談起組閣事及軍事席散後黎吳同往花園黎宅之八角亭上密談一小時吳於十一時乘專車返保惟確聞吳氏堅辭陸長黎於下午三時除派高凌霨赴保勸駕外並電曹錕從旁勸吳就職（十三日下午十一鐘） 
[天津電]  
　　財部委王桂壽爲天津造幣廠長已到差（十二日下午十一鐘） 
[蘭州電]  
　　陸督軍事計畫不論主客軍隊一視同仁俟大局定後擬由自統各軍首先裁減以資提倡 
（十一日下午二鐘） 
[蘭州電]  
　　陸督擬將張廣建濫發紙幣一律收回續發銀元及銅元新幣財廳洪延祺對於各項征收機關槪拒本省人辦理現已大動公憤羣起反對（九日下午六鐘） 
[香港電]  
　　開賭說盛伍佈告申賭禁如違嚴辦 
[香港電]  
　　宣傳局前佈粤軍成立經過略歷與陳炯明有關陳將領擬發辯正駁之 
[香港電]  
　　孫派支隊司令十餘各給三萬元在東北江招兵北江綠林多應募省軍事機關林立 
 
 

Page 5

 
 
   
 
 

Page 6

 
 
國内專電二 
[香港電]  
　　交涉員灰（十）（日）照會葡領要求澳派代表同葡領向本政府道歉嚴辦殺人軍警長官優恤死者家屬傷者藥費非黑兵限期離澳並禁澳賭 
[香港電]  
　　港督明日回英 
[香港電]  
　　軍械局因供給前敵軍械故停給團練槍枝（以上十四日下午十一鐘） 
特約路透電 
[北京政局]  
　　十四日北京電今晨發表黎元洪復就總統任明令大旨謂兩院及敎育農商團體近籲請復任誠意難却故已於六月十一日來京就任此後擬竭力爲國家人民謀求幸福願文武官吏盡力匡助云云外交部尙未以黎元洪復任照會外使大約將以上載明令正式致各使署蓋徐世昌退職時外交團僅接徐之宣布退職明令而已黎元洪現議至少遣散全國軍隊之半數許每省養兵一混成旅及一團餘均爲國軍至於爲遣散之軍隊謀取職業問題政府謂修築道路鐡路事儘可吸收所裁兵士之全數惟此項計畫需費甚巨今尙未議定 
[北京内閣人物]  
　　十三日北京電吳佩孚被任爲陸軍總長羣衆頗以爲異卽内閣亦然但吳已於今日正午啓程赴保定據其告内閣不欲就陸軍總長任而願擔任遣散軍隊事務今明令已下故内閣之意以爲陸軍部事務大約至少將暫由吳所屬意之次長代理吳在名義上仍將總長兼任國軍總司令内務譚延闓敎育黄炎培未到任前部務由張國淦及高恩洪分别代理 
　　十三日北京電（遲到）今晨二時三十分發表十二日任命内閣令代理總理兼外交顏惠慶財政董康海軍李鼎新敎育董炎培交通高惠洪内務譚延闓陸軍吳佩孚司法王寵惠農商張國淦另發表十一日之命令准周自齊及閣員辭職吳佩孚令農三時抵京 
[奉直戰事之尾聲]  
　　十三日北京電星期日奉軍繼續攻擊惟每攻輒敗昨日奉軍右翼失地現爲𤍠河方面之直軍包圍據最近消息日内尙不致有大决勝負之戰事惟直援軍仍源源馳赴前敵此次開戰原因山海關傳來消息紛紜不一大約乃因奉軍雖允撤退而仍留駐關内所致現聞張作霖聲明願接受任何合理議和條件而與吳佩孚提携經營統一事宜據官塲消息觀之此次戰事確非張作霖負責 
　　十四日北京電山海關消息昨日終日戰事頗烈直軍右翼顯曾被迫後却但左翼已前進兩哩列砲高岡中部直軍未有變動直援軍刻仍儘速開發𤍠河一路之軍昨抵朝陽逐退奉軍赤峯直軍已奉命開往朝陽朝陽距鐵路僅五十哩戰事如仍進行則鐵路有被斷之虞奉軍之襲擊是否出於張作霖之豫謀或授意今尙未悉惟奉軍襲擊之便利今已完全失去直軍現信數日之内戰事可勝利告終滿洲里鐵路衛兵司令王福林（譯音）電稱過激黨七千名聚集距滿洲里西約二十里之處聞志在占據滿洲里黑龍江當道現正施行防守滿洲里之軍備張宗昌現統帶近與高士儐同駐五站之軍隊二千名高現尙下赴琿春哈爾濱現正派兵圖截擒張氏及其同黨 
[中英外交家之盛會]  
　　十三日北京電昨日午後中英協會在北海欵待顧維鈞博士與會者皆一時知名人士英使艾思敦爵士因有目疾未到由克里夫氏代表該會歐迎顧博士克謂顧雖年少然已在多國會議中得名譽之地位顧之答詞稱頌中英協會聯絡中英人之成績並切言中英兩國合作之互有利益又謂華人借鏡於英國者正多而尤以目下在大改造中爲甚已往數年彼嘗向許多國際團體演說惟愉快從未如今日之甚渠望該會繼續鞏固中英友誼之連鎖中英友誼今已日見增厚良可欣慰云云路透訪員謁見顧博士據謂渠不欲就外交總長任渠擬先回英國而於數月内返國云 
　　十四日北京電駐京英使署華務參贊巴登氏ＳｉｄｎｅｙＢａｒｔｏｎ已被任爲駐滬英總領事 
[輪船相撞失事]  
　　十四日天津電景星輪船與隆陞（譯音）輪船今日在塘沽附近互撞隆陞沉没搭客華人六百名均經救起景星受損擱淺怡和公司已派拖船一艘往載搭客至津 
[中法實業銀行前途]  
　　十四日巴黎電聞財部部長擬於本星期底提出准許組織一財政機關以代中法實業銀行之計畫衆信部長贊成另行組織之議 
[僑英華人受罰]  
　　十三日倫敦電華人二在利物浦吸食鴉片被罰英金二十五鎊二華人不服提起上訴現被批斥不准惟原判驅逐出境一層則不爲上級法庭所贊同因無證據可證明吸食鴉片之惡習傳染於英人也堂訊時查知利物浦唐人街華人已於歐戰時减少一千五百人但該處仍以華人爲最多據見證云除吸烟賭錢而外華人大都守法安分 
[海牙會議之預備]  
　　十三日海牙電荷蘭將以前在日諾瓦充荷蘭代表團副團長之巴定博士爲參與海牙會議預會之荷代表該預曾將於六月十五日開議俟開正式會議時首相與外相將爲荷蘭代表 
　　十三日巴黎電聞海牙會議純爲研究性質凡各問題苟未商諸政府該會無權解决之　故法政府决定以專家組成之審查會前往與議政府行將向國會提出一案請將日諾瓦會議指定經費之餘欵移作海牙會議專家經費藉以探聽國會對於海牙會議之意見 
[德國之近狀]  
　　十三日柏林電今日柯尼斯堡有示威行動紀念興登堡在丹倫堡之勝利末里區政府不許國民軍與水兵參與此事但國民軍等不遵命令實槍出隊興登堡擧行閱操禮工黨反對之亦作示威行動致起衝突死傷多人内有一婦人爲槍刀刺死德總統到末里區時頗爲帝制派所恥辱帝制派於總統未到之前將車站民國旗幟扯下各工團團員則排隊街中但無兵士在塲故雖有衝突並無死傷 
　　十三日巴黎電柏林日報稱六月十五日到期之賠欵五千萬馬克准可照付 
　　十四日柏林電德國海軍軍官季林格氏前被控暗殺愛資白格茲因查無實證業已釋放 
[法報評英意德之俄約]  
　　十三日巴黎電據巴黎辯論報稱美國商部總長霍佛氏謂英意德三國與俄國締結之商約毫無用處因俄國不能履行其義務且不久將陷於經濟窘境也 
[英國對於俄人購貨案]  
　　十三日倫敦電今日下院質問時商部次官湯穆森氏稱現悉俄國向英國定購貨品繳付現欵俄國旣準備付現則自不能阻撓俄國使其不能在英國得其所需之各物 
[美國振災會之功業]  
　　十三日倫敦電美國振災會五月三十一日在窩爾嘎流域内所振濟之災民達七百萬人振務現迅速擴張尙有一百萬飢民亦在振濟之列六月八日在烏克蘭境内所收養之災童達二十五萬人至七月一日將增至八十萬人 
[坎拿大之稅則案]  
　　十四日哇太華電坎拿大財政大臣昨在下院佈告稅則案之修正蓋防保守黨與農黨投反對票也所提出數種稅將核减財政大臣爲防德國等利用幣賤機會輸入貨品貶價競售起見建議徵收關稅以英國所製同様貨之價格爲標凖 
[回敎徒决議消極反對]  
　　十三日印度魯克諾電今日回敎徒决議認消極反抗爲不可免但在八月十五日以前不施侵攻計畫並派委員分游各地以便報告可否重施消極反抗繼甘地而爲靑年印度報主筆之葵萊希氏因著叛逆文字已被拘留 
[英下院之華會質問]  
　　十三日倫敦電今日下議院質問時哈移斯威氏稱華會日代表曾有諾言俟與有統系之俄政府議定美滿辦法後即取銷北薩哈連島之佔領日本現尙未開始撤兵哈氏又稱屢接德國以軍火接濟俄國之報告但未得切實證據 
[英游艇之世界游行]  
　　十三日倫敦電馬來由號游艇將由倫敦出發渡越大西洋太平洋作三萬哩之世界游行此船載科學家多人以利物浦柯特爾博士爲領袖將赴紐基尼等處其尤注重者在獵取江猪擬爲英博物院覓取各種江猪 
[機工爭端解决]  
　　十三日倫敦電機械業爭端延長三月現始解决該業聯合工團投票贊成接受僱主條件者七萬五千四百七十八票反對者三萬九千四百二十三票 
[各國近事紀]  
　　十四日巴黎電奥國借欵五千五百萬佛郎之案已在參議院通過 
　　十四日維也納電奥幣價値奇跌奥人不敢儲存克郎故衣食店非常擁擠多銷售一空 
　　十三日倫敦電印度政府一千二百五十萬鎊新借欵現已籌備發行年息五釐半發行價九六一九二三年十足還本 
　　十三日巴黎電紐約捷報與芝加哥講壇報稱駐美意大使立錫氏因外交事件現被召回 
　　十三日開浦堂電南斐議會通過議案將限制食糖進口之禁令自六月底起延長一年 
　　十三日倫敦電路透社所接泊萊託里亞發來報告國民黨重要領袖五人被捕之電係人揑造雖署路透訪員之名但該訪員並未發此電亦不知此事警察現已根究發電之人 
　　十四日紐約電陸軍飛行家史蒂文氏昨在二萬四千呎高處從飛機持傘降下飄行二十五哩閱半小時始落地 
　　十四日紐約電據最近調查上星期風暴死者共七十五人 
交通大學無線電 
[北京與伍廷芳]  
　　北京電黎總統在未接伍廷芳覆電以前暫不任命伍廷芳爲總理 
[美總統與航業津貼案]  
　　華盛頓電哈定總統告衆議院規則委員會主任康倍爾氏如國會不於休會前通告航業津貼案則渠將召集特别會專議此案 
[美工黨反對航業津貼]  
　　辛辛那第電美國工黨聯合會通過一議案反對航業津貼案謂有損公共利益且剥削國家海權之希望 
[美國之僑民數]  
　　華盛頓電工部稱下届預算年度中世界各國之僑民可許入美境者依照百分之三之限制將爲三十五萬七千九百零三人上届外僑入境者共三十五萬五千九百二十五人 
[美議院與人兵士酬金]  
　　華盛頓電白宮消息稱哈定總統希望稅則案可在兵士酬金案之前通過又稱哈定總統不欲美國對於煤礦罷工事施行嚴峻方法 
　　華盛頓電參議員拉德氏提議兵士酬金悉付現資所需之欵取諸特别稅與外債利息 
[罷工與水閘]  
　　濮洛維登斯電保特克流域中之罷工者擬毁壞柯文特立城之佛拉特河蓄水閘警備隊已馳往保護之許多紡織廠全賴此水供給設被破壞則保特流域將爲二十萬萬加倫水所淹 
[美國貿易統計]  
　　華盛頓電美國輸出貿易减少四月份三萬一千八百萬元五月份落至三萬零八百萬元輸入貿易則增多四月份二萬五千四百萬元五月份增至三萬一千七百萬元 
[菲島之選舉結果]  
　　馬尼剌電衆議院選舉報告尙未到齊據最近報告觀之集合民主國民三黨互爭衆院之優勢成績不相懸殊他日最後報告公佈時大約無一黨獨佔大多數非兩黨合併則無多數可言參議院選舉報告現已完全計集合黨十一人國民黨六人民主黨五人總督指派者二人以選轝後最初數日之報告測之似國民黨定可得兩院之多數乃後來報告竟將以前估計完全推翻 
[美國游歷團]  
　　西雅圖電聯邦官吏及商人組織游歷團定六月十九日乘船出發游歷阿拉斯加·日本·中國·菲列濱·印度及歐洲英倫等處以期增進對外貿易 
[甘地之後繼者]  
　　印度電甘地下獄後靑年印度報主筆一席由葵萊希氏擔任現葵氏亦因文字被逮 
[日内閣與華會]  
　　東京電官塲稱内閣對華會條約之政策不稍改變駐於西比利亞與中國北方之軍隊俟地方秩序與生命財產有保障時即須撤退 
[各國近事記]  
　　舊金山電南太平洋鐵路局消息菲島獨立請願團已乘專車由芝加哥赴華盛頓 
　　華盛頓電前華頓新聞訪員史帶克氏爲戰時金融總社督辦之任命現由參院通過 
　　倫敦電官場消息韃靼海峽英兵有被屠殺之說 
公電 
[胡景翼等通電]  
　　各報館均鑒法統復活大局劇變凡民國内之非法組織者鈞呈立崩之勢議員諸公東日 
宣言旣以徐世昌地位與舊法系不相容而取消之矣惟言及回復舊法系叫不獨舊國會應在回復之列而舊法系之舊　統亦當然同時回復方爲一貫蓋舊國會與舊總統同爲舊法系之二大產物今舊國會旣因任期未滿横被解散不得不再行回復則同屬一母所生舊總統在當日被迫退位之際其任期亦未全滿於法系上亦不得不與舊國會同時回復其地位自不待言理有固然事所必至初無須誰何之主張亦不賴他人之擁護六年六月十二日國會二次解散謂爲立法之系中斷可也而不得以此促其舊國會之生命六年七月二日黎黄陂被逼退位謂爲繼承之系中斷可也而不得以此短其舊總統之任期今徐世昌退位矣則凡可以例於徐者自不得不速退位而不得例於徐而爲徐等取而代之者卽不得不速復位現國會雖已回復總統猶爲虚懸大位不正乾綱誰賴竊惟欲延立法之系在使舊國會復活欲延繼承之系在使黎黄陂復位正當順利無逾於此應請曹吳兩巡帥就近敦請我國人一致籲勸務使斯人卽出政局重新解歷年之糾紛慰蒼生之渴望俾勿依然遯跡津門坐視大局之益趨危險而不救則民國之至幸也謹布區區無任翹企援直陜軍前鋒司令第一師師長胡景翼·後方留鄭總司令第八混成旅旅長靳雲鶚·副司令第四十七旅旅長王爲蔚·援直陜軍前鋒總指揮第一師第一旅旅長岳維峻·第二旅旅長田玉潔·補充旅旅長曹世福·參謀長林立同叩魚順德發印 
[陜軍第一師來電]  
　　上海申報新聞報均鑒閱北京順天時報六月九日新聞欄中豫省風雲與督長問題紀事内稱吳使對於馮督處置寳德全之辦法頗不謂然兼之胡靳諸將携手與馮爲難馮因此遽萌退志云云他報亦多有類此之紀載奉讀之餘曷勝惶惑夫馮督果否有求退之志借曰有之其原因究竟何在不得而知但茲不得不鄭重聲明者此次豫亂之起敝師與馮軍共同動作自始至終雙方同心協力並無絲毫嫌隙之可言迄今猶然事實具在無可僞飾不知所謂與馮爲難云者果何所據再敝師與靳旅等以患難之交爲誠意之助此固無可諱言不知所謂携手與馮爲難云者又果何所指世道日降人心益險有異志者迭欲假莫須有之事冀以假禍於人而因以自遂其私思之曷勝寒心現敝師奉曹吳兩巡帥之命已將全師移駐彰德至正定一帶專意編練不問他事故特鄭重聲明以淸謠諑陜軍第一師參謀處謹啓六月十二日自順德發印 
[東三省議會聯合會通電]  
　　各報館鑒昨日本會上北京黎總統保定曹吳兩使一電文曰現在法統昭蘇統一有望敝會同人爲促進和平起見曾三次電請曹吳兩使曁懇請張使停戰撤兵張使前曾宣言只求國家能以統一雖犧牲性命亦所不惜况區區權利更何足言敝會亦深信張使光明磊落純以國家爲前提絕非窮兵黷武自私自私之人今大總統旣有統一辦法而直奉將士仍相逼相持不速令停戰當此四方人心浮動之時設使内而亂端四起外而外蒙勾結俄黨乘機蠢動欲廢督而其於督者愈衆欲裁兵而竊據兵者愈多更何有統一之可言此敝會所以不憚煩瀆者也今擬就辦法如下（一）直奉兩軍相逼過近易生接觸擬請直軍退駐留守營奉軍卽開始撤退出關於七日内撤盡以保雙方安全（二）請中央派雙方有友誼之大員並雙方各派公正人在雙方監視撤退以期妥協（三）巡閱使督軍之廢止全國一致東三省不能獨異（四）撤兵後京奉路交通當至恢復原狀以上辦法應請鈞座貴使鑒敝會之愚忱維持全局允如所請迅賜施行並迅飭雙方停戰國家幸甚等語特錄奉聞東三省議會聯合會叩元印 
國外要聞 
[德國特約通信（王光祈）五月二日]  
　　日諾瓦會議中之俄國問題（一） 
　　此次日諾瓦會議所討論之主要問題爲（一）俄國問題（二）財政問題（三）經濟問題（四）交通問題四種此外關於裁减軍備問題减輕賠償問題雖爲世人所注目然皆非會中之公開題目只可謂爲旁敲側擊之筆故記者謚之曰會外文章已見前日通信此次開會所討論者旣限於上述四種問題故於第一日開全體大會後即分組四種委員會加以討論即（一）政治委員會（二）財政委員會（三）經濟委員會（四）交通委員會是也俄國問題由第一種政治委員會中討論其討論所據之材料則爲協約國專門家前此在倫敦所議定之條陳先是協約國專門家在日諾瓦會議未開幕以前即在倫敦議决一種條陳以作日諾瓦會議時討論之基礎此項條陳共分爲四篇第一篇爲俄國問題第二篇爲財政問題第三篇爲經濟問題第四篇爲交通問題當第一種政治委員會開第一次會時由英相喬治動議先將此項條陳分布各代表以便各代表先行審閱然後逐一加以詳細討論當時各代表均極贊成此議瑞士代表更代表各中立國表示對於該項條件甚願盡力使其見諸實行之意自此以後日諾瓦會議中所討論者皆以此項條陳爲藍本故吾人欲研究日諾瓦會議者不可不先研究該條陳若對於該條陳之内容旣已明瞭則　於此次日諾瓦會議之活動遂瞭如指掌不復有迷亂耳目之感此記者斯篇通信之所由作也 
　　該條陳關於俄國問題一篇係分爲三章共二十八條第一章爲導言第二章爲條件第三章爲方法茲請分析叙述如下 
 
 

Page 7

 
 
該條陳第一章導言内略謂如欲重建俄國經濟非借重於外國之工力與資本不可而欲外國投工力與資本於俄國又非俄國政府表示其良好意志從事於共同工作不可云云記者前此通信曾謂此次日諾瓦會議之發生係動議於德國見採於英國其主要目的則爲英德携手共同經營俄國質言之即英德兩國欲共力合作將俄國造成中國第二而已上文所謂「外國工力與資本」一語其主要脚色自係指英德兩國而言此外赴會之法意比日及其他中立各國皆無非陪襯人物至於文中所謂須俄國「表示良好意志」者其意義實無異乎令俄國表示「自願犧牲主權」所謂須俄國「從事共同工作」者其意義實無異乎令俄國表示「甘爲列强奔走」讀者諸君倘疑吾言過分乎則請觀其條陳第二章中之所謂條件 
　　該條陳第二章中之規定可以分爲兩節第一節（自第一條至第七條）係淸算已往債務第二節（自第八條至第二十一條）係預計將來安全析言之則承認舊債問題賠償損失問題監督財政問題干涉司法問題優待外僑問題等等是也今請先述承認舊債與賠償損失兩種問題 
　　（一）蘇維埃政府須擔任舊政府（帝國政府及臨時府）對於外國及其國民所負之財政義務 
　　（二）蘇維埃政府須承認俄境一切政府及地方團體對於外國或其國民所負之財政義務並擔保其履行 
　　（三）蘇維埃政府須擔負俄國新舊政府對於外國人民所發生之一切實際的直接的損失責任 
　　（四）關於前項責任由［俄債委員會］或［混合公斷所］决定並規定其支付數目及其方法 
　　（五）自一九一四年八月一日以後俄國政府與外國政府所成立之一切債務義務經雙方淸算償付凈額後得視爲完全整理 
　　（六）爲無損於凡爾塞和約第一百一十六條起見俄國因敵人陸海軍所發生之損害應歸入前項數内計算 
　　（七）俄舊政府在各國銀行之存欵應移交於各該國政府（此種政府於一九一四年八月一日以後一九一七年十一月七日以前曾出借欵項與俄舊政府者）惟蘇維埃政府關於此項債務得照該存欵之相當數目减輕 
　　以上所列卽爲該項條陳對於淸理俄債及賠償損失問題之根本主張至於如何組織［俄債委員會］如何發行新債票如何償還舊債如何賠償損失俟下次通信再爲詳述惟借債應償損失須賠本爲國際通例而記者何以故作驚人之語謂俄國將作中國第二其故安在此無他蓋俄國前途之悲運不在舊債問題之本身而在因淸償舊債所引起之列强干涉内政問題譬如因淸理債務問題而有［俄債委員會］之設因有［俄債委員會］而啓列强監督財政之端所謂干涉司法問題優待外僑問題亦無不接踵而起也 
[大西洋商船競爭現狀]  
　　世界新聞社云大戰後各國羣趨於商業競爭海上商船紛紛增造爲商戰預備除太平洋方面外大西洋方面競爭亦甚烈茲譯美國人施多克司氏所紀北大西洋各船公司關於客船之競爭情形以見一斑 
　　大西洋之運輸競爭正在進行中尤以北大西洋方面爲甚新造將成之載客大船甚多今年夏季中將爲一劇烈競爭之時期僅北大西洋方面今年將多新船十九艘（從前德國最大商船俾思麥號現改名曼哲斯的克號又前之科崙布號現改名呼滿立克號均爲白星公司所有在此十九艘中）又有十四艘工程未半年内或有數艘可以竣工自五月至十月六個月内至少有客船一百零九艘從北美各埠開往歐洲總計一百六十八萬八千毛噸六個月内將共來往五百九十六次全部航行噸量九百五十萬噸此外尙有三十餘艘約共五百萬噸尙未宣布開行日期 
　　一千九百二十一年間二萬噸以上之船自二十二艘增至二十八艘有三艘在建築造中茲將最大之船列表如下 
船　　　名　　　　船公司名　　　　噸　　數 
曼哲斯的克　　　　白星　　　　　五六·○○○ 
來維丹不在服務中　美國航務部　　五四·二○○　 
皮倫加里　　　　　扣納德　　　　五二·○○○ 
沃倫畢克　　　　　白星　　　　　四六·四○○ 
哀奎他尼　　　　　扣納德　　　　四五·六○○ 
呼滿立克　　　　　白星　　　　　三五·○○○ 
巴黎　　　　　　　法蘭西郵船　　三二·○○○ 
毛來他尼　　　　　扣納德　　　　三○·七○○ 
佩爾勤蘭建築中　　紅星　　　　　二六·五○○ 
蘇格蘭后　　　　　坎拿大太平洋　二五·○○○ 
　　北大西洋船舶往來極爲繁密前述之已成未成三十一艘大客船中祇有十二艘不走北大西洋其餘十九艘中又祇七艘不走英國海峽一路上列表中十艘除來維丹及佩爾勤蘭兩號外其餘世界最巨之船八艘皆往來於英國海峽 
　　戰前英德兩國航業競爭甚烈二十年前尙祇扣納德與白星兩公司相爭迨一九○四年起則英德間競造巨船互相雄長一九○五年德有二萬四千五百八十一噸之凱塞林奥古司德維多利亞號出現一九○六年白星公司以二萬四千五百四十一噸之阿特里亞的克號對之一九○七年扣納德公司又以各三萬噸之魯西台尼亞及毛來他尼兩號對之一九○八年德造喬治華盛頓號載重二萬五千噸一九一一年扣納德公司造沃倫畢克號及鐵他尼號各四萬六千餘噸德人大受打擊迨一九一二年德更造五萬二千噸之印披來脫號（即現在之皮倫加里號）後又造凡德蘭號（現在之來維丹號）及俾思麥號爲世界大船領袖一九一四年扣納德公司之哀奎他尼號出現其噸數僅亞於一九一一年之沃倫畢克號 
　　在此英德競爭期間法國荷蘭之船公司亦爭英國海峽之航業各造大船自大戰告終德國大商船均分給於協約國其競爭力一蹶不振近來雖有德國航業行將恢復且已擬造一如科倫布號之大船之說然前述今夏從北美出發之各船中僅有五萬四千噸（不滿全部百分之四）爲懸德國旗者現德國最大之船爲亨堡美利堅公司之漢撒號僅一萬六千七百零三噸耳 
　　前述之五月至十月間五百九十六次航行中有二百四十九起係到英吉利海峽各埠（英國方面爲泊來毛斯或索桑泊登法國方面爲載堡或哈佛）其中亦有繼續開至比之盎凡爾或德之亨堡或勃里門者九十七起則直接或間接開至德國及荷蘭海港四十一起則至瑞典丹麥挪威各埠其赴利物浦者一百二十五起赴格拉斯哥者六十四起赴地中海各埠者則祇二十起 
　　今夏行駛北大西洋二萬噸上之船十九艘中懸英國旗者占百分之七十八至大西洋全部船舶中懸英旗者占百分之五十七美旗占百分之二十法旗占百分之十北大西洋之航業集中於三大船公司之手占全部噸位三分之二（一）白星公司與其聯絡之各公司如白星杜密寗·紅星·雷蘭·大西洋運輸公司等共管四十五萬噸（二）機納德公司與其聯絡之恩格及恩格杜納爾森公司共管三十九萬噸（三）坎拿大太平洋公司管二十一萬三千噸再次爲大西洋共同郵船公司占十三萬七千噸美國航務部占十六萬噸 
　　今以新式三等客船之載客量每千噸七十五人二等客船每千噸一百人計算上述一百零九艘之船若同時開行除水手外可共載十四萬人往來五百九十六起則可載八十萬人然各船公司顯然猶未以爲供過於求美國方面近又訂造新船十四艘總計二十四萬二千噸紐約得十五萬二千噸聖勞倫斯得九萬噸（來維丹號在外此船現正改造需費八百萬美元將來供紐約港之用）唯其中祇有三艘逾二萬噸前此大船時代殆已過歟 
[北巖爵士之爪哇觀]  
　　英德兩國之地位比較 
　　國聞通信社南洋通信云最近泰晤士時報之星期增刋中載有北巖爵士之「最近爪哇訪問記」一篇茲摘譯其重要及有趣味者諸節如下 
　　余之爪哇旅行爲期雖短而得該島英國人有益之報告極多因悉荷蘭官吏對於英人之待遇頗厚輿情喜悅而余實地所見之荷蘭三百年殖民政策亦頗覺其卓越願表非常之滿意者故余敢言英國人在爪哇之發展皆荷蘭爪哇政府之賜而對於今後尤有極切之希望至爪哇對於德人之發展上現亦無特别壓抑之事而亦無其必要蓋德國商業欲恢復其一度失落之地盤努力不怠到處皆然不特限於爪哇一地也 
　　爪哇景物雖云風光明媚而暑氣甚烈故爪哇之在東洋雖其勝景爲一般所稱道而余所感覺者其勝過錫蘭可以斷言若日本各地及印度緬甸則風景益可驚嘆卽馬來半島與檀香山亦不劣於爪哇至爪哇四圍之西里伯島阿北那島婆羅洲等島則余足跡所及在望遠鏡中所窺見者其風景更劣於爪哇而余在南洋所見之種種景色迄於今不忘者乃爲檳榔嶼山巓之遠眺故在余腦中是可稱爲印象之冠者也 
　　余回顧爪哇其可得而言者則爲該島德國堂人之色彩鮮明雖曰德國與荷屬東印度之貿易本有密切之關係其厚遇德人爲自然之勢然對於英人之調查及商業待遇因而有優劣矣且荷蘭人受德國之敎育極深宜乎其有崇拜德國而排斥英國之事情但余在爪哇不論旅館及其他場所頗稱安適惟據英國人及美國人云則德國漢堡出版之新聞雜誌等載有攻擊余之文章及排英思想之紀事者常見於該地至英國與該地之關係則據英國人所說明貿易實屬密接而將來則更有進步之希望也 
　　當十九世紀初葉之二十年中彼偉人拉弗爾氏（譯者按卽新加坡之開闢者）曾爲爪哇之支配者數年荷人並不仇視之而常讚美該氏之偉大至今不忘故在巴東柴夫希臘式之寺院中建拉弗爾夫人廟以示尊敬此事注意者極少故鄰近爪哇如馬來半島法屬印度支那中國日本之人知者亦少而活動於東方之法人則苟得休假卽破浪以歸馬塞英國人見之亦急欲一睹其其故國是以在該地之英國人等能徘徊拉弗爾夫人之墓前示其景仰之思者有幾人哉 
　　在爪哇方面雖有多數之英法荷蘭馬來及其他之新聞紙發刋但所載惟地方新聞及介紹本國電報其他無所聞焉巴達維亞者在爪哇西端之古代荷蘭式市府也運河之多等於小巷情况約如盤谷而衢路縱横四通八達無上海倫敦雜路之狹巷無新加坡運輸上混亂之狀態是亦備首府之資格者也 
在遠東方面活動之白人以英法荷蘭諸國爲主而彼等活動之狀態凡實地視察所及槪有怠惰之表徵例如荷屬東印度之官吏種植家礦業家皆其明證也而爪哇之白人亦如在其他東洋方面雖無懈怠之餘地而亦意氣沮喪且此種現象實不限於爪哇凡余足踪所及之東洋各方面莫不皆然是因今日之東洋人不論何事皆能從事已蠶食歐美人之活動範圍故如風雅之巴達維亞最近亦化爲「威爾得弗來頓」商業場矣爪哇之氣候要不能不謂爲極𤍠蓋旣無春秋冬季節而在雨期之中其𤍠度亦較高於我英國之夏季也故� 
爪哇之文明設備關於却暑者若輕薄之衣服淡雅之電燈電風扇冷冰房製冰廠均頗完備但生活上之不自由仍不能免以比其他遠東諸國總輸一籌而推想及於初入該島之荷蘭人其困苦爲何如哉且如最初前往之士哥氏其乘船旣劣飄流海上約五六月其間受波浪之冲激已屬九死一生而馬來海賊又以其爲西洋人故加以留難是其得以漸達彼岸實千辛萬苦抑進一屬言之凡人初入𤍠帶圍者爲避瘧蚊之暗襲故猶不得不御極厚之服裝然人之斃於此惡疾下者尙不知其數故有呼巴達維亞爲「東洋之地獄」或「白人之墳墓」者然有一獲千金之夢爲其殖民地建設之目的則對此可憂之焦𤍠地獄爪哇島其勇猛前進亦不能謂無意識而此種精神卽在今日亦尙流露故白人之在𤍠帶地方者除屈指以待休假外對於職務尙能盡力且有願永居其地擇山巓凉爽之區建築優美之家庭其式則略異於歐洲光明開朗每有廣大之庭院以與親友團聚行樂然十七世紀初往該島者之遺風亦有永久踏襲之者如彼等所成之市場運河及崇高堅固之家屋均爲荷蘭式故巴達維亞之舊市有荷蘭化的爪哇風光恰如英國風之波士頓與費拉台爾費亞之景物建築至此等煉瓦厚壁之建築物實足以抵禦外來之𤍠度而保持其室內凉爽之氣温故近來新加坡吉隆坡� 
香港上海横檳等之建築物亦厚其壁以求凉爽至衙署等之壁有厚如倫敦塔者而最初荷人入爪哇對於殖民的建設上亦可稱週到矣 
　　威爾得弗來頓有世界上可稱完備之醫學校及醫院而爲荷屬東印度醫術之樞紐其醫生皆荷蘭本國利登等大學出身而以混血人之醫生爲助其待遇則絕無差别惟此醫院雖爲宏敞壯麗之建築物廻廊長數十丈但尙未完成至其内容之完備則與北京煤油大王捐資所建之協和醫院可稱匹敵 
　　吾人對於爪哇之感想中果有何等强烈之印像哉夫吾人任游世界各地决不見有天惠植物之亂投者乃爪哇實一大農產國路旁無不見椰子芭蕉砂糖米榖之地有英國六有月小麥收穫時期之觀至英國人之得荷屬東印度之槪念者據余所知爲住居爪哇二十三年之根婆版爾氏有大著作名爪哇之過去與現在願諸君一讀者而此則其綱領也 
國内要聞 
[北京特約通信（穆）]  
　　一晝夜間閣員問題之紛擾 
　　内閣問題昨函已述大槪自昨至今一日之間全閣已大略决定矣茲述起昨午至今晚之經過讀者觀其内容恐將有猶吾大夫之歎也 
　　周閣之結束如何周閣旣自退爲國民聲明以大權還國會而又以國務院攝行之名義日下大總統令矛盾之行爲早爲盧（永祥）何（豐林）所誚黎氏之來名爲繼續民六則非法時代當然抺煞故不先下免周署職令而但下顏署内閣令且不以周副署而使顏自行副署即重行改造之意也乃顏氏於今日就職後忽出以不明因果律之行動辦一命令爲周等八九閣員之辭職照准而自行副署送府蓋印送印鑄局發出張耀曾適在公府聞有此事即據昨晚顏自副署之理由力言此令之矛盾黎急令李欽追回但聞顏仍欲再發此可謂一笑話也 
　　顏閣出現之經過顏閣之說在黎未來前一聞於王正廷與黎之談話再聞於黎之告李根源三聞於黎之告謝傅安昨黎到時已有謂已决定者然昨日東廠胡同午宴兩議長及王正廷張國淦等咸在黎即席發表意見提議以顏氏過渡而猶談及伍廷芳若不能忘其民六之拒絕副解散令者吳景濓乃請以伍組閣其未到前以顏暫代黎極謂然當時黎吳（景濓）各擬一致伍之電而請王正廷約顏來面商王謂伍不來而以顏代而閣員反由顏提適使伍見此辦法而謂黎爲無誠意且伍亦未必到不如逕用顏氏黎亦允之乃將任命伍廷芳之二語删去而徑使顏署但另電伍氏促速來組正式閣當時吳景濓之意以爲不用西南人不用反對解散人而用徐世昌時代曾代閣之人頗不謂然特尙未出諸口而但形於色耳然顏已知其然故力辭不就顏去而黎使王正廷張國淦孫鳳藻持令稿四種往勸待其允許即請副署而王張至顏宅則答以赴西山趕至西山又云已歸直至下午十時始克晤面而顏提兩條件（一）凡黎初回任之各特别命令不單獨副署必待全閣成後始能發布（閣員分配由彼擬單張國淦往還商量三次至一時半而顏令始副署發出 
　　一日間閣員變化昨夜顏擬之名單爲外交自兼内務張國淦財政董康陸軍吳佩孚海軍李鼎新敎育張耀曾司法王竉惠農商林長民交通高恩洪所用之人仍半出黎之授意且分配則顏主之實則張國淦與顏同定王正廷自覓得顏氏後即以磋商之責付張未與聞也今午尙有田文烈内務高凌霨農商之說係某鄂人之意見然不轉瞬而消滅薩鎭氷長海係黎同内定且早得吳同意故又易李爲薩黎曾議以汪大變長内務而張國淦謂汪爲有總理資格人不便屈爲閣僚張耀曾不就磋商最久且以他方面之接洽及張耀曾之主張改爲孫洪伊入閣使長内務調張國淦農商調林長民敎育此事至五時已大略决定而林長民又不肯就敎育復有用黄炎培如不來則以交通兼代之傳說至下午九時此席未定以致命令不能發表而就中最忙者爲張國淦自昨晚奔走今日終日在東廠胡同至夜十時尙未歸去其於如何調動之間爲顏主持於勸人帮忙之事代黎顏周旋並已預定孫洪伊不來即由渠兼代内務蓋此閣之成名爲顏閣實不如名曰張閣之爲當也 
　　張耀曾謝絕原因張耀曾爲在津打鬼之一人即受兩議長之托在黎前揭破陳宧之黑幕者黎以此欲約其入閣昨日下午面告以法律上事將請帮忙於是外間乃有張耀曾長司法之說然張耀曾則發一篇大議論謂此次内閣須爲大混合形式以爲謀統一之關鍵南方之大孫小孫褚寓三派皆必須有各一人加入且推薦胡漢民（大孫派要人）孫洪伊（小孫派首領）唐紹儀（褚寓領袖）三人以爲今有統一之機且須察議會方面之勢力以爲布署庶免許多紛糾且言本人進退視此政策以爲衡今早顏氏往徵同意張亦以是爲說者謂此實政學派今日之政見也然顏氏則堅稱我是過渡總統已電伍秩老速來如伍一月内來京則當改組可不與議會相涉又謂南方人才可留待秩老柄用我不必與之搶先全不納耀曾言耀曾以是謝絕下午黎召張耀曾至邸又召李根源往再堅勸耀曾帮忙並托李代勸張仍執前請而黎之所答又一如顏之所說黎且曾謂敎育恐鎔西（耀曾字）不願可改内務而張以守主張非擇地位爲答直至五時黎顏與張國淦商量後始允耀曾不加入之請而但加入一孫洪伊使長内務表面上爲一部分意思之容納而實則仍爲鑿柄且有一種手段焉 
　　林長民亦不入閣林長民之農商出於張國淦之主持然金永炎則在府大嚷謂民六督軍團之主動人爲誰代督團草請解散國會呈文者爲誰今言恢復法統不應忘却即黎亦不甚謂然故林之列入甚爲勉强改擬敎育顏又恐林不就張國淦則力任疏通五時林至黎邸即表謝絕張國淦曳至室隅與之耳語而林猶未首肯截至晚間猶在本人未同意之時代憶梁士詒組閣時亦曾約林林亦不肯且研究系有不能一人單獨入閣之說今殆猶是主張而議會中人則謂舊研究系之多數分子近於林極反對有不同意之約他系人又以解散恨之林以是不敢也（六月十二日） 
[新内閣發表别報]  
　　顏惠慶署國務總理之令前夜二時始下聞黎黄陂前日（十一）午間在懷仁堂就職時即已决定任顏總理午後二時回東廠胡同私宅卽令秘書將此項命令缮正派張國淦王正廷李駿三人往東堂子胡同徵求顏氏同意顏早已得信乃於前日午後作萬壽山之游張王李三人尋蹤而至夜深十時始同回寓顏氏仍力辭不就並推薦王竉惠以自代張等勸之再三黎氏又派多人馳往顏宅力勸至夜十二時顏始承諾而新總理之命令遂下昨早（十二）十時顏即赴國務院就職一切尙未有更動對僚屬亦無演說院秘書長前已辭職由周自齊調任爲參議顏乃派首席秘書林步隨暫兼秘書長至各閣員之人物請看昨夜一時發表之二道命令「（一）大總統令據兼署國務總理署敎育總長周自齊·外交總長顏惠慶·署内務總長高凌霨·署財政總長董康·陸軍總長鮑貴卿·海軍總長李鼎新·司法總長王竉惠·農商總長齊耀珊·署交通總長高恩洪等懇請辭職周自齊顏惠慶高凌霨董康鮑貴卿李鼎新王竉惠齊耀珊高恩洪准免本兼各職此令國務院攝行國務總理周自齊中華民國十一年六月十一日（二）特任顏惠慶暫行兼署外交總長譚延闓署内務總長董康署財政總長吳佩孚署陸軍總長李鼎新署海軍總長王竉惠署司法總長黄炎培署敎育總長張國淦署農商總長高恩洪署交通總長此令譚延闓未到任以前特任張國淦兼代内務總長此令黄炎培未到任以前特任高恩洪兼代敎育總長此令國務總理顏惠慶中華民國十一年六月十二日」聞顏惠慶昨日自早晨十一時至夜十一時爲此一紙閣員名單大忙特忙前列二道命令中之各閣員係其第七次之稿中間凡經六易第一次田文烈爲内長薩鎭冰爲海長周自齊爲敎長第二次薩改爲李鼎新田改爲張國淦第三次内長爲孫洪伊農長爲林長民陸長爲張紹曾敎長改爲張耀曾第四次張紹曾改爲吳佩孚林長民改爲張國淦第五次張耀曾改爲黄炎培至第七次始决定顏氏昨日凡三至公府兩至東廠胡同與黎協商至被擬各人昨早顏氏或親身訪問或由電話徵詢本人意見而田文烈則以老病辭薩鎭冰不知何故落選林長民於昨早受顏氏親訪約其入閣力辭不獲後即於午後驅車入府謁見黄陂陳述本人前與熊等通電主張恢復舊國會近又已至國會籌備處報到且自覺與其在内閣效勞不如在國會效勞之爲愈請求許其不入閣黄陂聞言極以爲然故農商總長改任張國淦至孫洪伊爲内長經數次未改已屬决定後因有人謂孫必不來故又最後又改任譚延闓爲内長張耀曾則表示其抱負之大不作總長張紹曾氏最初本可得陸長一席後因黄陂接到吳佩孚來電報告卽日來京並有願就陸長之意故又不屈之爲陸長此係昨日閣員名單變化之情形在第四次名單定稿時黄陂大有凑合各黨派人物組織混合内閣之意後因此種内閣不能成立故改今閣然即成立亦未必能收效果也 
[新新議員之最後奮鬬]  
　　新新議員二十餘人盤據衆議院不肯遷讓前日（十一）下午五時頃高凌霨氏因發下手諭一道飭接收之部員照諭辦理手諭云「國會恢復現將開會所有院内住居之一切閒雜人等仰責成衆議院湯警衛長一律於八時以前驅逐出院此諭」該手諭係用八行箋由高氏親筆缮寫交下當由秘書處將手諭抄送一份與衆議院秘書長陸紹鄂而前派接收之内務部員李權王經佐劉馥周宗澤陳彥彬等亦聯袂赴院當由湯步瀛向新新議員五人爲善意之勸告並交出高氏手諭與之同看新新議員乃允待彼等派去謁見黄陂之八代表回院後再行交代湯氏亦即根據手諭對於回院之八代表均以好言勸告不准入院新新議員均出惡聲幾於用武必要入院後經警衛將院門關閉彼等恨恨而去 
　　昨日（十二）上午十一時新新議員推定柴東生等八人爲代表前赴東廠胡同黎宅請謁黄陂歷陳十三省區新新議員係由人民公意擧出其資格在法律上已生效力要求總統與以切實保障俾下届國會仍不失其議員資格黎答謂諸君資格之存在與否係法律問題應完全靜聽國會解决余實無保障權力云云該代表等仍嘵嘵不休請求總統有切實之答覆黎謂新國會召集爲徐總統任内之事諸君欲求確實保障請往與徐總統交涉該代表等覩此情形仍不退後由王芝祥陳定遠出而調停請新新議員暫行退出議院容向王吳兩院議長磋商切實辦法衆議院議長王家襄謂第一届國會根據法律恢復新新國會當然無存在之價値焉能希望有下届議員之資格且法律所關余私人亦有何權力爲之保障云云陳以此意電告該代表等乃該代表等嗒然若喪尙擬通電全國爲最後之奮鬭 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[舊國會移京集會紀]  
　　天津第一届議員繼續開會籌備處决定十二日移京開會情形已紀前報昨日（十二）該會已完全移京並開第一次紀念會茲誌其詳細經過如次 
　　王吳兩議長於十一日下午六時遄返天津後卽晚通知各議員作速摒擋一切以便十二日入京各議員均照通知一一摒擋完畢而天津各團體亦已派定到站歡送之人員及其次序至昨日（十二）上午九時餘直隸省長公署軍樂隊·及軍警數百人與津埠各機關長官等均先期到老車站等候各團體代表數百人亦陸續步入月台各議員旋亦陸續到站車站月台幾爲塡滿王吳兩議長亦於九時四十五分到站彼時軍樂大作各團體代表乃將印就傳單分送各議員並表明對於國會之五大希望盼各議員務必做到以副人民之希望吳王兩議長及各議員約百人尋相將登預備之花車三輛至十時整汽笛一聲車卽開動軍樂又大作各團體代表均脫帽歡送議長及議員亦脫帽答禮車至中途因略有窒礙直至下午二時五分始抵東站東站月台自下午一時頃卽有各校學生代表千餘人及女生代表數百人鵠立等候並持有大旂一面上書曰歡迎國會四大字而各軍警及各機關軍樂隊亦依到站旋有黎總統代表湯薌銘上將及僑務局副總裁李欽到站指揮使徐邦傑大禮官黄開文等亦到并有在京議員百餘人國務員則以内務總長高凌禱爲代表各界聯合會·京師總商會·以及各團體代表亦聯袂而至外交團方面亦有數人並有各團體各政黨代備之汽車馬車數十輛均貼有『歡迎議員』之紅紙條在站等候車停後軍樂大作各代表相將行近車傍王吳兩議長及各議員乃以次下車男女學生及各代表均脫帽致敬大呼歡迎議員王吳兩議長及各議員均一一答禮王吳兩議長並與總統代表同至車站一等候車室爲五分鐘之叙談尋出站分乘汽車數十輛於軍樂聲中出發直至象坊橋衆議院而去 
　　王吳兩議長及各議員由東站馳抵衆議院後略事休息至下午四時即召集各議員開談話會計列席之參衆兩院議員一百九十六人由參議院議長王家襄主席簡單發言曰『今日開第一次談話會可以作爲國會移京開會之第一次紀念會我輩今日仍得齊集一堂實我輩同人連年在南在北奮鬬運動之結果亦足證民國法統無論受若何重大影響亦永遠無湮滅之事同人等責任之重大亦可槪見同人等籌備開會之事至今日業已告竣從今日起爲國會繼續開會之第一日同人以後應盡之責甚多望同人努力爲之明日休息一天後日當再開談話會商議正式開會日期本日吳議長尙有意見發表茲即請吳議長發表意見』云云尋吳議長登壇發言曰『今日是民國十一年六月十二日距非法解散之日整整五年諸君須知此日乃民國六年六月十二日非法解散之日今日同人仍能在此開會實我南北同人一致奮鬬之成績可見法統是不能摧殘者此後無諭如何民國法統必永遠可以保持無論何人不能摧殘此實天經地義歷刧不磨者惟是今日並非歡喜之日乃絕大的可恐可慘之紀念日希望八百同人永矢勿忘亦願全國國民永矢勿忘同人經此兩次解散痛定思痛故希望同人嗣後宜以全力保持國會之尊嚴且以促成國憲爲同人惟一目的並希望今日在座同人分頭致電南北各省同人敦促其早日來京以便早日開正式會憲法早日觀成此則本席之所最希望者也』吳議長發言畢下壇王議長乃正式宣告定十四日下午三時仍在衆議院開正式談話會商議正式開會日期並不另發通知希望諸位是日凖期到院并約同今日未出席之同人亦一齊到會時已五時餘乃宣告散會 
　　大陸報十二日北京電云今日舊國會議員自津乘座專車於下午二時抵京旋赴參議院於下午四時三十分開會重行開幕禮由參議院議長王家襄主席兩院議員到者共二百三十人本日會務僅向國旗行宣誓禮隨卽宣告無期休會俟足法定人數再行開會届時當於報端通告云 
[旅京蘇人之廢督運動（靜觀）]  
　　日前黎黄陂發來魚電痛駡督軍制度主張上自巡閱下至護軍一槪廢除適應時勢需要大得國民之同情日昨（十日）北京各省自治聯合會已爲此開大會一次討論各種進行事宜今日（十一日）旅京蘇人復在北半截胡同江蘇省館召集同鄕會幹事常會日前發出通知書内茲因有重要事件關係本省利害等語雖不明言所議何事而廢督運動之舊話重提大槪已可以令人想像得出是以今日到會之人頗衆下午三時半開會公推某君主席由某君起立報告召集會議之主旨謂吾旅京江蘇同鄕會之所以成立實由於前年運動廢督裁兵自治三大事件三年以來一再向政府呼籲向地方吹鼓無如言廢督而督自在言裁兵而兵反增言自治而治仍如畫餅今者黎黄陂有魚電發出主張廢除督軍制度凡屬直系督軍已有贊成之表示吾們首倡廢督之同鄕會如再不說一句話未免太難爲情所以今日特召集同鄕會幹事會來此討論廢督問題還有一句話要聲明者吾輩是以江蘇公民地位說話純粹爲貫澈三年來一致之主張並不是因有黄陂之魚電而遂作應聲蟲也繼有某君提出意見首言吾們主張廢督裁兵呼號奔走已歷三年以主人資格而與公僕說話公僕竟置不理今因大公僕發出一種主張於是小公僕乃不能不隨聲應允吾輩爲主人者應該作如何感想今日吾們同鄕會應對於廢督裁兵兩事計畫出具體條件對外有所表示（一）規定全國應有若干師（二）無論南北戰敗者戰勝者應一律裁兵若干成（三）各師旅統歸陸軍部統轄（四）檢閱軍隊先汰兵後裁兵（五）被裁之兵應即爲之代籌生計俾不至流而爲匪至於辦法應向江蘇督軍齊夑元表示蘇人意見責成其遵重魚電即日解職並責成設法將各軍隊裁汰若干成同時致電省會及公團請其一致主張並力闢軍民分治之說某某數人復述個人意見主張廢督與裁兵應分兩層辦理因一面責其解職一面又責其裁兵恐於事實上做不到况且裁兵問題關係較重又較繁複勢必詳加討論定出計畫乃可實施絕非倉卒之間所能議决不如先行主張廢督作第一步將來第二步再議裁兵計畫當時對於此點辯論許久由主席以先行主張廢督一層付表决全席通過於是繼續討論主張廢督辦法有某某兩君提出具體方案多條（一）致電齊督請其即解兵柄（二）致電上海護軍使請其解職（三）致駐蘇隊各師旅長請其一致贊助廢督並責成其嚴束所部（四）致電江蘇省議會請即遵照議决案即日提出主張（五）致電江蘇各公團請其一致主張（六）快函同鄕會前年所擧之請願廢督代表張仲仁黄伯雨錢强齋三人請其就近向各方接洽因三人現正在蘇不在京當時對於致電師旅長一層有持異議者有主張非發不可者辯論許久由主席付表决結果對於所提各條一致通過當時未表决時有人言及請師旅長維持地方治安者多數人皆謂萬萬不可提到此一語因維持地方秩序乃省長之責若言明軍隊維持地方則兵將永無裁汰之望隨即推定起草員數人赴另室起草並議定致督軍護軍使兩電今日下午即行發出致師旅長及省議會各公團電可用快郵代之未幾電函均脫稿由起草人朗讀復經到會諸人加以修飾南京上海兩電當即拍發其文如次南京齊督軍鑒黄陂魚電主張廢督公於黄陂倡始擁戴當然絕對服從况蘇民兩載以來一致以廢督呼籲公爲戴主座計順輿情計應請先自隗始即解兵柄國家地方同受其賜旅京江蘇同鄕會眞上海何護軍使鑒黄陂魚電廢巡督護此非黄陂個人政見實全國人民公意尤蘇人兩年來所主張請公與齊督首解職務以爲之倡國家地方受賜無量除電齊督外特聞旅京江蘇同鄕會眞其致各軍隊師旅長代電略謂國人一致主張廢督護本會已有電致督軍護使即請一致贊助並約束貴部免爲反對者所藉口致省議會代電則謂本會眞日在省館開會議决主張即日廢督查廢除督軍曾經貴會議决有案即請查照議决案一致主張以竟三年未竟之志致各總商會省農會省敎育會語與致省會者略同惟無議决案一語致張黄錢三君快郵則報告本日開會情形請其在省就近活動並議定將致齊何兩電全文油印數百份附寄省會及各公團即蘇省各縣各團體亦均散布散會已六時聞兩三日後仍再繼續開會討論裁兵問題云（十一日晚） 
[八校敎職員力爭經費]  
　　北京國立八校敎職員前因高恩洪無故推翻閣議停撥敎育經費一致反對並議决致函警告派代表與財交兩部當局交涉茲因代表交涉無甚效果高恩洪又推諉如故乃於昨日（十二）下午一時在前京畿道美術學校開聯席會議首由主席尹炎武報告日前與財政總長董康交涉之經過略謂董氏對於敎育經費一事始終不肯切實負責一味以粉飾之言搪塞代表等曾積極要求負責彼仍無確實答覆語氣間依舊毫無把握至於日前本會致高恩洪氏函後昨已接到高氏覆函對於協欵一層一味推諉與同人前次面見高氏時逈若兩人若聽其如此下去八校前途誠不堪設想請諸位務必設法對付云云各代表聞言憤慨至極僉以八校經費如長此如斯不特敎育前途毫無希望卽暑假後亦將不能開課高董兩氏一味意氣用事只饒獻媚武人對於國家敎育竟衊視如此若任其做去國家根本敎育非陷於絕地不可現黎元洪旣來京暫行總統職權國家敎育當亦彼所重視不如逕向元首請願請其維持敎育並請對於敎育當局愼選賢能於是一致議决上公函於黄陂並派尹炎武何炳松等於十四日上午十一時晉謁當面請求時已四時遂宣告散會茲將上黄陂公函及高恩洪覆函錄之於左『上黎黄陂公函』敬肅者車騎來京羣倫鼓舞炎武炳松等謹擬十四日上午十一時樞衣趨隅親承顏色並申横舍陵夷之狀兼聆含弘作育之方先此箋呈伏祈明允輕凟儀馬不任主臣「高恩洪覆函」頃准本月七日公函敬悉一是查部屬四政所入挹彼注茲原屬有盈無絀奈因借墊財部各欵爲數過鉅積累益深値此金融奇緊應付各項多所愆期敎育經費關係重要祇以限於事實亦難如期照撥長此遷延轉妨敎育本部重加審酌不得不催財部另籌的欵緣是提付閣議實係兼顧雙方且與去年四月閣議曁三部協定並不相違至財部未籌定的欵之先本部并未卽卸責任已陸續籌撥九萬餘元可爲明證旋奉大總統明令各項收支槪歸國庫以期財政統一本部自應遵照辦理嗣後一切收支槪歸國庫本部不能直接付欵故前函復八校長請向財部商洽辦理實因奉令統一財政自然之結果並非本部無故變更前議也前得八校長來函亦有謂貴部果將全部一切收入支出統歸財政部按數分配以謀財政統一元培等爲根本整理財政起見無不表示同情等語極所欽佩本總長夙重敎育苟爲力所能及無不竭蹶籌維前貴代表來部亦知部無的欵爲難情形曾聲稱前此五省鹽斤加價撥作敎育費一案雖經閣議未能實行深致可惜可否將前案詳鈔送部如屬可行當再代付閣議以謀根本辦法而維敎育之處還祈察核見復 
[天津通信（若冰）]  
　　直奉兩軍榆關之大激戰 
　　連日因東海下野首座虚懸全國視線全移注於黄陂復職問題於直奉戰事反淡焉若忘殊不知兩軍局中人固無時無刻不鈎心鬬角出奇制勝以爭最後之勝利也奉軍自灤縣退後駐紥山海關内外雖未盡失戰鬬力但以殘敗之餘未必即敢反攻直軍追擊至此見其據險相抗亦未敢遽逼意聽其自行退去不謂奉軍暗中布置一面故唱說和聲浪以怠直軍之心一面於十一日在秦皇島附近之石門寨地方反攻直軍直軍應敵者爲第十五師第六師之一部激戰一晝夜截至昨日止（十二日）兩軍勝負因津當局嚴守秘密不知其詳惟直軍傷亡甚多運回者約八百餘人昨日午後連到津兩列車一開赴津南之馬廠後防醫院一在津站經本埠紅十字分會醫隊前往救治舁回院中七十餘人其餘分送公園傷兵醫院·海軍醫院·水產學校臨時後防醫院等處傷兵當未至醫院時在車站已有二人因傷重身死比由直軍留津辦公處備具衣棺成殮記者以刺探新聞故驅車至各醫院見其傷輕者尙痛苦呻吟而傷重者僅奄奄一息不省人事其符號多爲第十五師某營連字樣其中除軍士外尙有多數之下級軍官類皆受地雷及砲彈炸傷其一種悽慘情形令人涙下詢以前線戰况及受傷原因據一輕傷某連長所述直軍第十三十四兩混成旅於十一日晚九點餘在山海關南十五華里地方與奉軍接觸因地理不熟孤軍深入奉軍已預先埋伏地雷電網山脚並安置野戰砲二十餘尊兩軍相搏良久奉軍死傷甚多遂敗退直軍追入埋伏始知中計然已退却不及一時地雷爆炸砲彈齊發奉軍遂四面加厚兵力將直軍包圍此役直軍幾致全軍覆没及後援軍至兩方砲火遂益加劇直至余輩（連長自稱）離戰地時尙不停止現王總司令承斌已一面急電報告曹吳兩使有一面急抽調五十二團及二十三師全部馳往援應吾軍傷亡固屬不少而奉軍陣亡者亦不下數千人又據一兵士云奉軍十一日晨忽取攻勢拂曉攻擊砲聲隆隆午後一時許兩軍以鐵道路線作爲陣地相離只二華里互相衝擊午後一時四十分直軍步兵由戰地向秦皇島停車廠退却云云傷兵到津後百代電影公司及華東照像館特用快機分攝傷兵影片以作紀念又同車押來奉軍俘虜二十餘名傷兵八名由警察保安隊押赴安徽會館奉軍傷兵醫院收容此外直軍又購買空棺三百餘具（在津買一百餘由保定各處買來）由直軍後路運輸處裝入廠車上蓋草葦蓆聞係運至前線備用想前敵陣亡兵士當不在少數當此酷熱天氣又加烈日炎炎恐運到時已不知腐臭何若言之眞可慘也（十二日夜） 
[奉直軍復起激戰之外訊]  
　　星報十三日北京電云日來盤旋保定奉天問之和平之鴿復爲戰神之爪所扼奉軍今忽襲擊直軍遂致休戰之議重行决裂山海關消息奉直之間將起一場惡戰非俟直軍佔有奉天城外砲台後不復能止蓋因直軍今晨忽被奉軍襲擊死百人傷五百人軍心大憤堅欲爲死者報仇故也當時直軍暫行退却及得援軍今復前進自山麓至海已掘有壕溝全長約三哩攻城大砲亦正運赴軍前直軍總參謀長宣稱不出三日内必能攻入滿洲至此次背約啓釁之故尙未得有確報 
　　東方通訊社十二日奉天電云在山海關方面與奉軍相對峙之直隸軍於十一日以彭旅長爲前線司令率兵五營於午前五時及午後二時兩次攻擊山海關奉軍陣地奉軍方面有孫烈臣張學良張作相等督陣用奇計誘致直軍於狹地一時交猛烈之砲火兩次均將直軍擊退有奉軍約二旅追直軍至秦皇島附近但爲自重起見不再窮追亦不乘勝而取攻勢惟堅守陣地以備直軍之攻擊據華人方面所傳消息謂是役奉軍大勝直軍死傷約四千人奉軍捕獲大砲十五尊機關槍二十五枝小槍彈藥無數得俘虜約四百人此說雖不足全信但傳聞某旅長所率之五營其中二營已全滅又聞奉軍方面亦有多數死傷者從昨晚至今晨從戰塲運來之重傷者有一百餘名由此觀之足想見是役之戰鬬之劇烈矣又奉軍得勝確係事實山海關市街現正家家懸國旗以賀奉軍之勝利又當奉天省城警備之任務之第一旅長闞朝壐於十一日晚怱怱率步兵六百人騎兵二百五十人携機關槍六枝乘京奉火車出發應援山海關奉軍又第五十三旅長高意岳亦將於今晚率部下一千五百人馳往該處 
[山東各團體之外交會議]  
　　濟南各團體爲外交問題昨日（十一）在商埠商會開聯席會到者數十人振鈴開會公推朱馨齊爲主席提出議案六項（一）報告在京代表函告反對開埠經過（二）報告在京代表函告交涉對中日協定委員會加入何春江勞遜五二君之經過（三）行政路務委員會旣加入二人其他各股分委員是否有參加必要（四）委員會開會之期定爲十九日魯人以何方法參與旁聽以擧監督之實（五）威海衛事件代表尙無函告可否再進一步請政府嚴拒英人要求（六）前次開會於撤廢領事裁判權庚子賠欵等事再請各界注意主席報告畢討論第三項莊仲舒發言謂王儒堂之用人行政實未能予吾人十分之信任此次以何勞充委員者意蓋用其作傀儡並杜東人之口實即如路產調查在吾人所查不過一百萬元而督辦署調查部竟謂須五百萬元何勞二君充行政路務委員恐未能充分勝任吾人應推擧專門學識人才入會監督不要求何種權利免貽談判旋又有魯佛民發言謂若僅以旁聽資格參與恐内幕難知敝意以加入委員較旁聽有力正所以盡監督之責靑島商會已有二人加入繼有徐冠生許德一發言大率以加入委員會若怕外人謂東人爭權而作罷實類因噎而廢食山東以利害爲前提儘可宣布只願與聞監督不要權利云云復有常勉齋附議大致决定加入與聞主席乃以三四兩項合併徵求會衆研究加入手續徐冠生以先向北京交涉俟其允許再定人數（一）電國務院陳述東人必須加入委員會之意思（二）電駐京代表（三）電北京同鄕會請就近直接向當局作必作以魯人加入委員會之運動劉向忱並主張附函與勞遜五何春江請其向王儒堂交涉准魯人再派人加入所議各項均一致通過主席復提出第五項威海問題劉向忱發言以此問題旣未得代表報告中央政府之確實態度無從置詞可否再用函催方針衆贊成通過至第六項問題係前次成案無何研究仍由與論界繼續鼓吹衆無異議乃推定朱馨齋魯佛民莊仲舒伊克立四人爲起草員擔任起草關於以上議决各案之函電並向各團體蓋章發出時已五鐘遂振鈴閉會 
[湘省鄒魯風潮之解决]  
　　湘省因撤換第四旅旅長以致軍界大起風潮現聞此事已有解决希望因趙總司令對於鄒部旣派隊前往包圍復派人前往勸導鄒旅自知不敵即於日昨呈趙氏一電自願移交其電如次「序彬幸蒙鈞惠解甲歸田遂我初服感激莫名遵即轉飭各團營遵照並將職任内經手事件趕速淸理以資收束謹此電陳」又該旅第十團團長汪磊昨亦來一通電遵令改編併錄如次「奉令第十團全部及第九團之第三營編歸一師仍以十團名義畀磊管領等因奉此當經電呈在案竊磊賦性駑駘軍事無知謬掌團符於茲兩載惟韶華之易過愧樹建之毫無撫躬循省慚愧莫名茲因遵令改編用特馳電奉達敬祈不棄時錫南針俾獲遵循毋任盼禱」就此兩電觀之鄒旅風潮當可如此解决至該旅第九團團長劉世濤雖尙無電來然鄒旅旣已表明態度該團自不至另生問題有謂劉團已隻身他往者但目下尙不能徵實又二師師長魯滌平因該師閙此風潮甚無光彩且前此各團團長會議雖係對付張輝瓚然張團爲魯所引用之人亦屬處於嫌疑之地因具呈總部引咎辭職若張輝瓚雖奉令回警務處長原任但旣爲各團長攻擊亦自覺無謂因亦具呈省署請辭本職昨趙氏已分别指令慰留並因張氏業已下鄕又派水利局長粟顯揚下鄕勸駕聞張已有允回原任之意惟須請假一月以資調養其處長兼廳長職務則委該處第一科長史猶龍代拆代行云 
[贛南戰事之潯訊]  
　　贛南戰訊日來頗覺沉寂據官廳消息粤贛兩軍現在贛州一帶掘壕暫取守勢四十五四十八兩團尙在贛州未退距贛州下游之良口亦有大批贛軍屯駐以防湘軍由蓮花侵入俟援贛軍到必有一番激戰而某方面密信則謂贛州確於二號被南軍攻下贛南道尹鄒日　已被南軍虜去前方戰事並未完全停止又據自贛州來潯避亂者言先是南軍進攻大庾嶺連發十二砲僅着二彈故未得手旋即退去嗣以精兵偷過贛境埋伏於大庾嶺左近叢林中夜間突將贛軍之巡邏隊擒住乘勢衝入駐大庾嶺之砲兵營幕該營猝不及防因是將砲兵陣地失去南軍遂佔大庾嶺該營兵士多被俘虜其槍砲子彈悉爲南軍所得南軍子彈本來缺乏其制勝之點純用衝鋒贛軍輒以槍砲攻擊南軍即伏於壕内以避之待其攻止又出以短兵却之故贛軍不耐戰而敗二十七號聞李烈鈞所部距贛僅四十里許崇智所部 
距贛州僅七十里是日下午不知何故即不聞有戰事傳言須俟孫中山返粤與陳競存磋商妥協後方能續攻所聞如此未知孰是惟證以九江情形似不若前數日之緊急軍官眷屬並未遷動夜間軍警梭巡亦較前數日爲稀但金融界因受南昌中行前日不兌現之影響以故中行鈔票九江分行亦不代兌鈔票停滯銀根尤爲吃緊而援贛軍之到潯者正復絡繹不絕前日陳督由北方招來補充隊一千餘名未卽到省即逃去五百餘名在途時有搶刦情事六號近畿第一師第一團團長陳輇衡率第一營營長常守經第二營營長朱毓棟第三營營長趙晋宸全部由漢乘民船三十餘艘每三艘用小輪拖運抵此夜間旋即乘車晋省七號第一師第二團團長張慶昶率第一營營長王成勳第二營營長陳玉珊第三營營長張彩臣全部由小輪拖帶民船二十餘艘抵此八號分三列車晉省是日早並到砲兵一營軍紀尙好到時均停泊於官排夾連長以下槪未上坡惟九江軍政兩界領袖齊在大東旅社宴請團營長以盡地主之誼八號下午及九號又到毅直常德盛部鄭明山一旅隨到隨即開赴省垣幸未停留該軍兵士狼籍不堪其軍紀亦異常惡劣即槍械亦不甚完備初該軍以無帳篷要求暫駐商號及城内空屋嗣九江鎭署參謀賴人瑞以九江華洋雜處與河南情形不同未便起坡一面電兩湖巡閱使署每批僅備船二三艘一面知會潯路公司速備車輛以故隨到隨開得以無事聞蔡成勳曁常德盛不日亦可到潯此項援軍將先集中於樟樹鎭一俟總司令到後即以毅軍爲第一綫施行總攻擊究不識此等惡劣軍隊是否援贛抑爲禍贛也 
[贛事危急中之鄂訊]  
　　國聞通信社十一日漢口通信云粤贛兩軍自前月中旬接觸以後陳光遠見前途形勢不佳又無得力軍隊足以退强悍之李軍於是僅令前方各部嚴守防地以待援助一面迭電京保請撥隊援救一面送眷屬北歸决計辭職適値京保多故蔡成勛未克早日南來以致李軍得乘勢進攻極爲猛烈據本日漢口商界消息吉安已爲李軍占領贛軍前線各部隊業已疲乏再難應戰倘援軍再過三兩日尙不能趕到則南昌之情勢當非陳氏所能維持昨日蕭督接南昌電訊陳光遠已再電辭職惟尙未得國務院覆電蓋現在之院部自身已無政府政權之把握除轉電保定請示外亦無方法又聞保定方面已電陳氏倘急於求去卽以楊省長慶鋆暫代將來或以此席爲統一之條件或竟畀諸蔡成勛吳金彪以酬禦敵之庸亦意中事惟蕭督以唇齒相依之心理仍於昨日去電京保贛等處勸陳氏暫維持下去以免前途之變化使鄂中連帶受其影響不知陳氏對之作何感想也至於援軍過鄂之實况據漢口軍事招待處消息蔡氏之近畿一師過漢者已達一旅一團到潯者半由潯開往前方者已有一團昨日續到漢者約兩營由第一旅參謀胡某統率今日午刻蔡成勛亦親身到漢聞定於十二日赴潯同日隨蔡氏到漢之軍隊亦有一營餘係補充團第二營全部及第一營一部分至常德盛之豫軍雖已開拔然過漢者不過千餘人聞尙須三兩日後始能陸續開動 
 
 

Page 11

 
 
[粤贛交綏中之李厚基態度]  
　　李厚基平日善於看風轉舵保全地位而跨墻手段尤足以令人驚駭當張勳復辟之際李氏於督軍會議之後依附張勳而一面仍與段祺瑞敷衍安福當政之時李氏爲其帮忙黨務製造議員壓制學生之運動·而一面復與曹錕靳雲鵬等聯絡即此次奉直交綏之時李氏因與張作霖有至深之關係曾派劉式淵赴浙商議援奉並派王永泉爲援奉司令而一面復派胡恩光與洛吳虚與委蛇其狡滑手段蓋已慣用矣其對於南方政府則與陳炯明本有協約及粤省政變發生陳氏去職之後李氏與其所屬軍官仍守前約議以餉械暗助陳氏其後因孫中山勢燄日張李氏復與孫氏締結條約此卽日來外間所傳孫李之四條約是也李氏自訂此約後對於孫氏頗形接近而於閩南防務自可放鬆近因粤軍進迫贛境陳光遠疊次告急來電請援李氏不特不肯赴援且將該電擱起並不作覆北京政府因粤軍大隊開入贛境特電李氏略云迭據贛督電報粤軍犯贛閩贛接壤防務尤爲重要執事公忠體國務希悉力籌防以固邊禦除電復贛督　合亟電知查照李氏接電之後雖已覆電遵辦然因恃有新訂條約故對於閩邊之防務亦未加意籌備日前吳佩孚因贛督疊次求援特電李請其設法派兵援贛李氏乃婉辭拒絕云保定吳巡閱使鑒閩贛接壤唇齒相依奉命自應選派軍隊前往助剿但閩南收復未久各縣土匪未能剪除所有軍隊以資自衛尙恐不敷支配且餉彈均絀實爲愛莫能助伏祈鑒核云云李氏對於贛事如是冷淡雖有吳佩孚之電請亦不得不拒絕說者謂殆因前此屢爲南軍所敗知非其力所能敵而此次孫中山許訂約方以爲大幸故不敢助贛再與南軍相見耳 
[蕪湖民食之恐慌]  
　　存米不足二萬石 
　　蕪湖紳商農工各界前因米價飛漲民心恐慌曾在總商會開聯席會議决由碾米業認留食米一萬五千石礱坊業一萬三千石各帮一萬二千石共計四萬石以備不虞一面由官廳出示禁米下河不料一般奸商仍源源打包裝運出口加之外省販運商人又絡繹而至連日放價收買碾米礱坊兩業以有利可圖遂將認留之米秘密售脫現在存米已屬無多以致價格遂漸提漲近日最上米價每石已達十一元二角即最次糙米亦已漲至九元左右而且减少量斛較往時重量每石約輕三四斤之譜加以天久雨禾苗已大半枯槁殊足爲民食前途之大慮若不根要禁米出口將來民食必大起恐慌蕪湖礱坊業以民食維持會議决派員查騐各部分所留第三期米數届時另定辦法特於十二日在礱坊公所開會討論到者二十餘人僉謂前因本埠缺米由米業及各帮留米四萬石以濟民食查本帮各坊所留之米已於四月十五日賣起其時機器坊曁各帮留米尙未零售是以銷塲極旺門市異常擁擠遂將二期之米提前售出照此銷塲恐三期之米亦難肆應目下各帮頗爲躊躇若留米待查不應門市深恐釀成事端公决用公所名義函達民食維持會曁總商會要求預爲計畫以維地方又聞米業刻已實行禁米下河各碾米堆存客貨約有一萬數千石已由碾米業收買二千石至前次該業認留之一萬五千石定於夏曆本月二十日在河南岸泗關潘怡豐東棧平價售賣並聞此間存米共計已不足二萬石於是人心更覺恐慌總商會定於明日（十四）召集各界開聯席會議討論救濟方法一面致電上海總商會詢問該處洋米價格若干以便派員前往採辦其文云上海總商會鑒貴埠中等洋米每石價若干乞速復蕪湖總商會元縣知事余詠南因礱坊業董事殷保之周家炳到署面稱米糧來源已經斷絕且存底稀少民食前途殊爲危險特定於夏曆本月二十一日邀集各界在縣公署開會討論以維民食云 
[南京快信]  
　　省議會第二次臨時會今日行閉會式接開第三次臨時會公牘昨已由會咨送省署省議員兪祖望提出對於省署溢提塘工經費質問書昨由會咨請省署於三日内咨復浙江省議會來電通告六月八日接開第二次臨時會 
　　地方廳昨奉司法部訓令云查項城時代頒布報紙條例限制輿論久爲世界各國所譏評近查法治各國檢察官往往採取新聞紀載以爲發見犯罪之補助資料現値收回領事裁判權之際法院尤應採世界法治各國尊重與論之先例維持報紙俾得宣揚民意洞達幽隠庶免爲外人所口實而藉收已失之法權 
　　省立各學校經費欠至三月未發一師校長王朝陽·三師陳綸·四師仇埰·五師任誠·七師王發蒙·八師屠方·九師伍崇宜·法政王汝沂·醫學汪于岡·一工陳有豐·一商趙師復·一農汪惪章·二農王舜成·三農陳廷翔·一中陸殿揚·二中汪家玉·十中張倚·十一中楊友熙·一女師張昭漢·二女師楊達權·女蠶鄭辟彊·公有林李曾等二十二人昨謁王省長請設法維持聞嚴財廳長因有奬債劵議會阻力發行困難昨亦謁王省長表示辭職意 
　　蘇魯豫皖浙五省夏季聯防自六月二十日起依照上年合訂辦法實行 
　　嚴財廳長昨電各縣騐契委員催解减價驗契費又電各縣知事稅所長令將本月上旬徵存各欵掃數淸解 
　　蔡成勳電告十三日抵潯即轉車赴南昌 
　　財廳委吳無爲赴江都監視屠宰稅投標翟熊書牛宗蔭赴鹽城查案 
　　陳調元昨奉齊督電召來寗 
[杭州快信]  
　　沈省長定十六日上午九時柬請杭紳高雲麟程良馭吳士鑑徐宗溥等八人在舊杭府學宮開茶話會籌議修復文廟進行事宜並召政務馮廳長杭縣惲知事陪座 
　　望仙橋北兵白畫攔路搶刧婦女金飾案現聞當場就獲之張星海張得銀兩名今日解送督署軍法課訊辦 
　　修築省道經費案内有附加畝捐一條昨省議會開議多數反對議員張天錫任鳳岡許祖謙等持之尤力難望通過 
　　省立甲種農校風潮經省敎育會推出代表調停無效（因學生要求條件太苛）省署已下令提前放假省農會亦定今日開會集議維持該校辦法 
　　米商紛領護照前赴温屬辦米每米一石獲利一元有零現黄岩樂淸等縣存米已罄省公署據甌海道尹電告昨已止發護照 
　　沈省長令行各道尹轉飭所屬知事實行裁撤自治督察員 
地方通信 
[松江]  
　　保護遭風海舶前日有海舶一艘載重千餘噸自温州裝運木材前赴乍浦經過松江縣屬漕涇張家庫口外突遇颶風打入海濱沙内鄕人復沿故智上船搬取經緝私第四營陳副官會同保衞團葉團總督同團丁驅散鄕民卸下木材以防搬散估計所載約値四萬元左右旋經乍浦同新·信泰·兩木行派員馳往張家庫向陳葉二人道謝保護厚意並償還卸載工資木材則由内河運還乍浦 
[蘇州]  
　　美水兵來蘇游歷上海靑年會會員駐滬美國各兵艦水手克羅列德等一百八十七人偕同繙譯華人陳某西崽二人十三日上午由滬搭七點四十五分頭班快車來蘇游歷下車後即分騎驢馬入閶門至北寺塔元妙觀等處游覽旋至北局中蘇州靑年會休息即由該會欵留茶點游興旣闌即日下午由蘇搭趁二點零九分快車返滬 
　　運木排兩次被盜蘇州總商會昨據木業公會董事劉敬禳季厚柏函稱轉據上海木業轉運公會沈留實幸報告前日承運仁豐木植九千餘根赴蘇王永順木行交卸不意行經周莊附近魚籪地方突來盜匪十餘人蜂擁跳上木排將所有銀洋及衣米等搜刮盡凈呼嘯而去又據沈順寳報告前日承運正泰木排至唯亭益泰和木行交卸經過車坊吳淞江又遇盜匪數人攔截上排行刦當被搶去銀洋二十餘元棉被三條衣米等約計估價數十元事後即經報明就近警所查緝等語因思商貨運輸往來半途邀刧數日之間迭遭兩次水警巡船鞭長莫及盜風熾盛商旅寒心應請貴會迅予轉函水警廳請爲飭屬從嚴跴緝認眞保護以安行旅等情蘇商會龐蘇兩會長准函後昨已據情轉函水警趙雲生廳長請即令行駐蘇水警第三區宋世松區長轉飭所屬各分隊長巡官等督率水警一體協緝務將該案贓盜獲案懲辦 
　　水警緝獲盜船甪直郵局長於月初在中途被盜搶刧後由縣勘明分咨水陸軍警一體協緝茲悉駐防斜塘之水警第十一隊九號師船於前日緝獲盜船一艘盜匪三名並抄出現洋三百元曁衣飾槍械等物當卽解區備文移送吳縣公署訊辦矣 
[無錫]  
　　戽水改用機器入夏以來天久不雨農人戽水甚　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　入 
感困難平匀計算每田戽水一畝須人工兩工再加飯食須合銀一元以外故各處均已購辦機器如靑城市前洲鎭之上埄岸圩已在石塘灣定購機器一部昨已裝置就緖聞該圩全圩有田二百餘畝開機戽水祇須兩日兩夜可以灌竣每畝水價祇洋四角較人力省五角餘又該市北七房之秧稻圩亦裝機器兩部開機已兩日其機力水價與前洲不相上下觀此可見該處農事之進步深望他處農民亦起仿行之也 
[常州]  
　　西倉橋畔火警西倉橋畔楊家行内十三農五時許忽傳火警缘該弄内都係北民所搭蓋之草棚是晨有素業推車之陳姓夫婦均出外工作使一七八齡之女孩早炊偶一不愼致兆焚如頃刻問延燒二十餘户計屋三四十間焚斃王小二子之三歲女孩及二十四歲之算命婦該婦尙身懷六甲因火起取物致未能逃出後經各區救火會馳往灌救始得撲滅 
　　新馬路游戲場劇鬬西門外新馬路游戲場自開演灘簧以來屢肇禍端十三晚十時許有寳興棧油坊司十餘人至場觀劇中有某甲已購籌入塲不肯交出收籌者以其無籌迫令退出油坊司大怒卽與毆打同伴在旁亦附和行兇後又來百餘人帮同毆打一時長櫈扁擔兩方對敵各不相讓場内什物盡被毁損待警察趕到兜捕而受傷者均已横臥於地其他則尙在相持後經人出而調停始呼散去惟尙有一番交涉云 
[南京]  
　　一女師將開十周紀念會省立第一女師範自張默君校長接辦以來成效卓著本月十六至十八三日將開十周紀念大會第一日上午紀念式及展覽會下午全體校友聚餐同樂會第二日上午校友會下午及晚間紀念游藝會第三日午前後均展覽會晚間贖路游藝大會展覽會中有圖畫選科諸生所繪應時紈摺扇二百柄由名畫家謝公展君指導審定臨時出售價廉物美先期聞風定購者已絡繹而至聞是項入欵由該校學生自治會留充義務小學經費其贖路游藝大會借用公共講演廳擧行化裝游藝計五種預備亦殊精美所售票價撥充贖路基金邇日該校業已籌備將畢想届時必有一番盛况也 
[徐州]  
　　詳查余知事控案豐縣知事余家謀屢經豐人控告浮征稅賦侵呑公欵王省長特令徐海道尹朱振儀就近詳查具復以憑核辦刻朱道尹已派員赴豐詳查矣　　淸理礦股保息之省批淸理徐屬利國礦股賈汪保息辦事處前曾具文省署呈請省長主持公道茲奉到省長批示云已飭銅山縣曹知事切實查復聞該處俟縣查復後尙擬再極力進行 
　　檢查保家槍械徐海鎭守使陳調元現以銅地住户保家槍枝爲數頗多誠恐暗匿匪槍有礙治安因於十二日起會同銅山縣署傳知有槍之户前來蓋戳以便淸查 
[湖州]  
　　縣議長尙未產出吳興縣議會之爭議長者有城區李恢伯菱湖沈鼎成南潯金子漁三人嗣經調人再四疏解沈已允抛棄因是有李正金副之預議並定於五日開會選擧不意擁沈者大不贊成故是日會議彼此爭持卒無結果而散現聞擁沈派議員業經各自回里咸不到會使之不足法數不能開議以爲消極抵制 
來函 
[金陵大學農林科來函]  
　　敬啓者敝校農林科現因我國農業尙未發達亟應設法提倡先期造就一般農村敎員蠶農塲管理員等特自本年秋季學期起籌設農業講習科期有以一年畢業其入學資格必須生長田間身體優壯能耐勤苦者方爲合格此外又於本年暑校特開棉業講　班亦係注重田間實習以上二種學科均係爲促進農業之改良起見特爲添設以期養成一般師資得以推廣提倡即請大報登人來函開内以便有志農業者知所選習現已規定簡章兩種如蒙函索即可照寄也專此敬頌著綏南京金陵大學農林科謹啓十一年六月十三日 
[朱紹文等來函]  
　　申報館轉本省父老兄弟及本會同人公鑒閱本議會致國務院財政部及六十縣陽電並登申報新聞報等廣告否認現行江蘇炎歉善後國庫有奬公債紹文等曾於庚日大會依據法律事實聲明異議茲事擅用議會名義發表關係法律信仰及地方利害甚巨有不容不爲之辯正者三點用特分别提出以供我同人及父老兄弟之考慮焉議會名義不容少數人任意假藉省議會法載有明文（第三十四條議員以省議會名義干預外事者停止到會其情節重者除名）所以防個人專擅之弊是以議會對外文件依法必由大會議决即僅關於表示團體意思不生拘束效力之文電由談話會决定者亦必擬稿通知各議員於相當期間内不生異議而後可以發表然已不能認爲合法之文件况麻日陽日庚日均開大會並非無提案議决之機會乃以少數人之密議擅用議會名義發表通電並登廣告開少數盜權之惡例此不可不辯者一也議會行使職權必依法律發表文字必有理由所以保强行之效力而增社會之信仰茲查文内旣明認爲國家發行公債而又以不依法交本會議决爲反對之理由一似國家財政依法必由省議會議决者此法律上之矛盾一又查文内旣認國家公債必經國會或國務會議議决而又以院部核准爲不合一似國務院核准與國務會議議决爲兩事者此文字上之矛盾二地方最高議事機關應有相當之知識乃以此矛盾律之文字對外折衝不啻自暴其短開社會藐視之險象此不可不辯正者二也然使財政尙有維持之方法地方並無利害之關係區區法律文字之間紹文等尙不認爲有辯正之價値今查吾蘇財政在民國九年兪財廳任内國欵虧空四五百萬元省欵虧空四五十萬元（省立各機關積欠臨時費約十餘萬元經常費率欠兩個月後始發約三四十萬元）此同人之所知也十年度因水災故蠲免漕糧五十餘萬石合國省兩稅計（國稅每石三元省稅每石一元）短收二百餘萬元又蠲免地丁八十餘萬兩合國省兩稅計（國稅每兩合銀一元五角省稅每兩附加二角五分）短收一百四十餘萬元貨物稅比較因災短收一百三四十萬元三共短收五百餘萬元此又同人之所知也十年度本省國家預算本已收不敷支而預算外之支出如江北水災善後工程五十餘萬元太湖工程吳淞商埠工程國立各學校追加經費及選舉經費海軍塾餉借欵利息又數十萬總額不敷約在二百萬以上又七八九十等年度省地方預算因勉求收支適合起見各虚列收入二三十萬元不等（如大小郎河地價十三萬餘元淸理積欠十一萬元各營業機關官利十七八萬元）上年又於預算外捐助歡戰協濟會十五萬元此四年中决算雖未交議約略計之積欠當不下百萬元合以上所述各數之總和吾蘇國省兩欵積虧當在一千二三百萬元此又同人所應知者也此一千二三百萬元之積欠中除上年增比借欵抵去二百萬元大生股票抵押一百八十萬元軍費减去一百萬元政費减去六十萬元鹽餘抵補一百二十萬元外仍欠六百餘萬元此皆載諸案牘播諸報章本省人民共聞共見者也分析言之此六百餘萬元中國欵無着者五百萬元以每月實需一百二十五萬元計之恰欠四個月經費省欵無着者一百萬元以每月實需二十五萬元計之亦欠四個經費現當荒歉之後又値稅收正淡之時抵押旣盡羅掘俱窮此迢迢四個月中不名一錢試間本省各機關能垂頭枵腹努力從　乎本省各軍隊能槁首黄　甘心窮餓乎夫民政所屬機關而無欵如北京各部各校之罷工罷課百務廢弛猶曰影響不及於人民之生命財產也軍政所屬機關而無欵其影響若何閩廣湘鄂均有前車雖我　　　　　　　　 
軍政長官威望素孚統馭有方然至餉源斷絕際欲保無意外之虞可能乎不可能乎此不待智者而知之也他處吾弗知若淮若徐若海軍餉偶缺地方人士即自起恐慌而軍事　官　維持人心計向地方商民臨時借貸供給軍餉者業已數見若三月四月而無餉其景象當何如我同人身爲議員對於此種險象應如何顧慮軍民財政當局對於此種險象倘使聽其自然不爲之所我同人應如何感想我同人居此地位有披髮往救之責非閉户自守之人本省之政治事業我父老昆弟所公有也人民之生命財產我父老昆弟所自有也督軍也省長也財政敎育實業各廳長也均服務於本省者也可爲則爲不可爲奉身而退避此危難無所損也當此危難之衝而無所避者我同人及父老兄弟耳我同只果有志於救濟國家財政維持地方安寗幸福者對於將來財政請其减政可也請其裁兵可也請其如何公開如何參預可也紹文等方墏盡其力之所在隨同人及地方父老兄弟之後以與當局相計較務求達於收支適合之程度若不顧財政之竭蹶地方之危害對於維持方法不辨是非不權利害槪予反對陷財政於絕地是乃不惜犧牲本省之政治事業人民之生命財產以逞個人之忿則我同人及父老兄弟皆應起而自衛之不能聽其擾亂也此不可不辯正者三也抑尤有鄭重聲明者吾人處此風雨漏舟之時應謀共濟巨川之法固不肯視地方利害若秦越之無關尤不願因一事爭持若參商之永隔已往之事悔不可追甚願存而不論倘使我同人念國省之危難籌善後之良方俾現時秩序上無擾亂之恐慌將來政治上有發展之希望則紹文等當服從公意相與有成此則夙夜跂盼馨香禱祝者也此啓江蘇省議會議員朱紹文（印）張福增（印）屠方　（印）周徵蕁（印）鮑駒昂周仁泳（印）杜廷　蔣丙　（印）盛守鈺（印）楊而墨（印）薛　楊士香朱嘉楨顏作賓張宏業李昂軒楊懋卿任桂森蔡璜胡震王彭年喬國楨郝崇璟王慶蘭周積偉江祖照吳鴻璧趙雪陳亞軒閣漢亭趙品成卜廣海丁作則　夢鴻王師曾董仙衢仙等叩寒 
雜評一 
[國會（庸）]  
　　國會問題其今日至糾紛而不易解决之問題哉南方非常國會之言曰民國六年之國會經非法解散以後已於七年七月續開常會於廣州王家襄等旣不依期到會又未聲明故障早經議决解除職務依法傳補故今日而言國會唯廣州爲合法此其說自言之成理然時論之所以主恢復國會者不特以約法上無解散議會之明文且亦以第一届議員在民六以前僅開常會兩次任期猶未滿也今如廣州議員之說則民七以來國會固明明行使職權議員之執務未常中輟不獨王家襄等經議會之議决解除職務已喪失資格卽民七以後遞補之議員亦將受國會組織法第六七兩條之制限而任期終了然則今日北京固無國會卽在廣州亦已非國會組織法上之國會矣 
　　吾人認廣州政府始終揭　護法主義其行動當然以法律爲依據而不至意爲出入然而國會問題欲求其說之圓滿無礙似不易得然則今日時論所謂恢復國會者祇能認爲以政治手段解决法律闢一南北溝通之塗徑高談法理固可不必乎　 
 
 

Page 12

 
 
   
 
 

Page 13

 
 
本埠新聞 
[何豐林承認黎大總統電]  
　　此固所馨香禱祝者也 
　　松滬護軍使何豐林昨上北京黎大總統電文曰北京暫行大總統職權黎大總統鈞鑒前上歌陽兩電計已垂詧嗣奉魚電曁蒸日兩電應時勢之要求爲權宜之大計是豐林愚慮所及已在睿鑒之中蓋强釋法律不足以服人心是非之公後世自有定論鈞座舍法律而言事實本匹夫有責之義毅然以天下爲已任非常之擧國人共諒果能即此時機促成統一俾民國十一年來之紛糾得解决於一旦此固豐林所馨香禱祝者也臨電無任屏營之至何豐林叩元 
[商界團體賀黎黄陂就職電]  
　　北京黎大總統鈞鑒恭讀蒸電欣悉我大總統慨允就職即日進京薄海歡躍商人等羣望於魚電各政綱毅然實行民困重蘇再見天日無任禱祝謹上賀電伏乞鈞鑒中華國貨維持會江浙絲綢機織聯合會上海雲錦公所上海縐業公所錢江會館盛涇綢業公所叩寒 
[第一屆國會移京集會之滬訊]  
　　電催旅滬議員北上 
　　廣州衆院文卷到滬 
　　聯合通信社云自徐世昌退職後天津第一屆國會繼續開會籌備處通告於本月十二日移京已誌前報茲悉旅滬之衆院副議長褚慧僧氏已接北京來電正式通告並請尅日北上文曰上海法界凱自爾路二八二褚慧僧先生曁旅滬兩院同人公鑒兩院已於文日移京籌備集會務望尅日北上爲禱盼復景濓元又衆議院印信自岑春煊事變即經吳景濓議長携出廣東愼重保管其存在廣州秘書廳之文卷此次已經該廳職員奉命擇要裝箱派員運滬以備轉車北上其第一批十餘件已由四川輪船運到提存妥當處所不日運京衆院秘書長潘訓初及各科職員日内均可陸續到滬云 
[孫洪伊之時局通電]  
　　主張繼續八年國會 
　　廣州非常國會孫大總統旅京國會議員保定曹吳兩巡閱使各省總司令督軍省長省議會農工商會各團體各報館公鑒國家不幸戰亂頻年追溯禍源實始於六年黎黄陂非法解散國會而徐世昌乘時竊位憑借非法總統長奸助亂有以致之茲幸北方諸將帥翻然覺悟斷然驅走軍閥官僚首領全國公敵之徐世昌而廣州政府孫大總統亦復宣言承認其深有合廣於州政府護历戡亂主旨數年榛晦正義始獲稍伸不可謂非吾國撥亂反正之新機也惟是是非不容假借公理何可盡誣今北方諸將旣憬然於往日之非尊重法統合謀統一即應承認護法政府即或勢有難能亦應暫組一臨時機關以維持現狀國家當改革之際短時間之無政府對内對外皆不生何種影響今乃誤於君主時代傳說思想謂大位不可久虚遽認黄陂爲法律上總統挽之以出無論黄陂總統之資格應已消失即自護法軍興全國鼎沸賴廣州政府艱險撑持以至於今使當時黄陂果以國事爲心護法南來何至戰禍延長竟閱六年之久國命顚危生民塗炭黄陂實負其責今乃坦然復位其何以服天下之心此不能無疑者一護法國會議員崎嶇嶺表今已六年當民國八年時在廣州曾開臨時會及憲法會議皆正式會非非常會今乃曰恢復六年國會是使備歷艱難馳驅嶺表者反以護法成功而屏之會外觀望者安享其成奮鬬者歸於失敗豈得謂事理之平此不能無疑者二民國成立十一年國會兩遭解散皆由於憲法之爭而尤要者則在地方制度此實爲民國立國之根基吾國國勢應取地方分權而迷舊者必曰中央集權歷年戰爭殆由於此邇者自治潮流濔漫全國制憲固爲國會之職權而立法應循國民之公意國民不先求一確當之表示而率然委之國會寗不慮再起紛爭終致國基不立此不能無疑者三吾國民之希望統一久矣伊亦何嘗不具此同情惟苟且彌縫於一時將不旋踵而潰裂竊見海内人士似謬於丙辰往事以爲帝制旣傾國體已定國人應不復持異議不知今日之事紛糾復雜不似帝制之單純今欲使憲政入於常軌南北合爲一家釋國人内不平之氣立百年長治之基剷除已往之亂源共謀將來之幸福應使黄陂善於自處國會繼續八年方足以昭公允而示後來區區愚慮竊願與邦人君子一商榷之孫洪伊叩元 
[蔣智由答章太炎書]  
　　不贊成徐世昌者國人之同心不贊成黎元洪者國人之公論也智由於徐黎二人同所排斥亂文可檢一則曰徐固爲僞再則曰徐之退位固當三則曰徐之退位萬衆欣心袒徐之言智由不一出諸口袒黎之論智由不敢欺其心是非衡平皎如白日必謂今不承認黎元洪者卽爲黨徐是誣我四萬萬人之公論也欲以黨徐二字禁止四萬萬人不敢出反對黎元洪之言是重箝我四萬萬人之口也有能擧智由有一言一字之袒徐者乎然則智由直矣必以黎爲然非智由之所敢苟同蔣智由啓 
[章太炎覆蔡孑民書]  
　　章太炎覆蔡元培函云孑民校長左右得六月十日覆電稱「身食其祿身事僞廷皆君主時代之陳言·」等語不知官吏與傭工不同傭工可以自由去來官吏不得潛逃而去傭工與主立對等契約官吏則受任命之書兩者不同無間於君主民主時代不得强借職工之事以例官吏也北廷旣有非法總統則受其命令者自爲附逆受其俸祿者無異分贓所謂相當之義務者卽附逆是所謂相當之報酬者即分贓是足下以爲南人北人同爲中華民國國民不能以李完用爲喻原電本云南方之李完用不云純粹之李完用何以猶有未解若云置身砲火不及之地而鼓吹戰爭足下以責他人未爲不可鄙人則於民國六七年間身入滇川黔交戰之區且曾親赴施南爲彼方劃守禦之策矣非置身砲火不及之地也足下前爲革命黨人物身處柏林未嘗爲革命盡分毫義務自是以來國安則歸爲官吏國危則去之歐洲鼓吹戰爭誠非足下所宜而必以停戰息兵爲說者亦由久與南方脫離未見南人受砲火之慘故不願以砲火轉加南人之仇耳要之足下一生盡是外國人旁觀中國之見視北京爲首都謂之神聖不可侵犯視南人爲土匪謂之無事而弄兵戈彼歐美人素於中國無與言此亦自無妨而足下以中國之人民作歐美之論調以後轉籍他國似較相宜不須株守山陰舊籍使終身無游行自在之地也章炳麟頓首六月十四日 
[交大學潮之昨訊]  
　　交通大學滬校陸夢熊來電謂辭職已准等情已見昨報今將來電錄下上海交大轉黄任之穆杼齋諸先生鑒交通大學取銷董事會政府方針初非鄙意校長依法就職並無不合乃因撤換一二主任牽動學生致多誤會殊出意料之外至反對方面種種宣傳之詞事實無根向未置辯洎自滬校罷課八生來京觀察情形除董事會問題外偏以夢熊爲集矢之的夢熊愛護學校之心更甚於愛已祇求事有轉圜不與人爭意氣耿耿此心天日可鑒已於本日呈准辭去校長職務即行交代此後盼學生照常上課大學前途徐圖鞏固曷勝幸甚夢熊文印 
　　滬校得電後學生會評議部即行開會討論（一）驅陸後罷課進行應取何種方針（二）罷課應至何種限度爲止茲將議案列下（一）關於上列第一項者（甲）以委員會所擬之董事會組織法電代表請其轉呈交部使知同學所要求係此種超然董事會（乙）部電所云董事會無成績是組織之不完善而非董事制之不良好亦電代表請其呈中聲明（丙）電告代表交部允滬校所擬大綱組董會（負責的）即可尅日返校（丁）由本會向交通部聲明陸氏所發命令應爲無效（二）關於第在二項者（甲）交部負責的允組董事會而代表已返校即行上課（乙）考試問題俟代表有回滬確期再討論以上各條議案已於十四日晨大會完全通過 
　　上列第一項中丙條所云電報已發出其文云「陸已去請呈部恢復大學原狀并仍力爭董會董會組織法另詳有滿意答覆即回滬塞」至於甲條所云致部董會組織法一電須俟敎職員會議通過後再拍出 
[同濟醫工風潮解决]  
　　昨日起一律上課 
　　吳淞同濟醫工大學自發生增加學費風潮以來學生部迭向董事會請願並未取全體罷課形式茲聞已得圓滿結果前晨九時該校學生又開全體大會决議自昨日始一律上課以符求學初志云 
[留美中國學生近况之演說紀]  
　　留美深能受益···可供國人參考 
　　昨晚八時四川路靑年會邀請前法國華工靑年會編輯主任兼留美學生會總幹事傳若愚君演說「中國學生留美之近况」傅君係芝加哥大學畢業生此次回國道出本埠昨乃應靑年會之約赴會各界往聽其演說者約二百人先由該會幹事蕭元恩君致介紹詞傅君乃起而演說（詞附後）末復由蕭君致詞道感陳維新君繼說明演說後所電映之影片約至十時半乃散茲將傅君之詞紀之如左 
　　傅君云「中國學生留美之近况茲試分節述之如下（一）大槪情形可分五點一美國敎育發達故中國往留學者人數較他處爲多現已達二千之人數二留美學生亦由美國地理上之區别大槪分爲東南西北中五部三留學生費用有一千元·八百元·七百元之三種四課程範圍甚廣可以隨意酌定以研究之五著名學校亦多如哥倫比亞·哈佛·芝加哥·嘉利福尼亞等大學均其尤著者也（二）學校生活可分五點一美校之校風自由大都用放任主義故留學者非自治不可二學科可隨個人意志而定三課程較易學習四男女同校利益固多然除無道德上之惡習外其有觀彩戲·跳舞·等外務甚多故有一小部分學生犯此弊也五學生寄宿舍自由租賃在外者甚衆（三）留美中國學生之成績頗能優美實有三種原因一各生均受國内大學所考選而出其有自費者亦非優秀不致外出二公私費學生皆非有志者不致赴美三赴美學生究竟友人甚少故除極少數遨嬉外務之外其餘大多數均專心致志以求學故成績佳也（四）留美生之夏季動作可分五種一讀書者二旅行者三工作者如服務商店等所入頗多四演說者在美各處演說中國情况者亦可售入塲劵且有結小團體歷赴各地演說者此事有有益處極多如消除美人對我國之種種誤會卽其一大端也五集會者如所謂夏令會是也（五）留美生所組會社甚多細研之得四種一研究學問者如中國敎育研究會是二聯絡感情者如鴨會是其辦法即每月或每星期聚餐一次每餐必食鴨也三陶鎔道德者如禁酒會是四求達志願者此種會卽因中國國内舊勢力太大留學生回國後非聯絡團體互助不可例如能求回國後開一河必須聯合關於開河之各方面各種人才成一小團體預備回國後達其目的是也其宗旨均極正大但不得不從秘密耳（六）人有謂留美生不如留東學生之愛國熱者不知中美相距太遠國内報紙等約一月方到學校較小者或無中國報美國小報無中國事僅大報稍有之職是之故留美生實可謂爲非愛國不熱也茲試述三事證之一華府會議時留美生多抛棄課程奔走呼號或作論文投各報或各處演說中日將直接交涉時則羣擁立華會門外搴旗陳訴此等事對於華會結果亦有影響也二去年中國北方水災留美生各處奔走演說募欵三歐戰時華人在歐作工者甚衆留美生多輟學冒險赴歐保護（七）感受美化形式上如衣飾一切精神上如勤動·和平·直爽之類（八）服務及關係國家者如消除中美誤會增高名譽之類是也今夕絮絮言此　以矜伐實爲願赴美及有關係者報告備考耳』 
[赴德留學之踴躍]  
　　聯合通信社云自馬克低落以來國内學生負笈赴德者日益增多聞近向寰球中國學生會託定八月五號法國郵船「安得來朋」號艙位者有同濟畢業之黄顯灝·谷鏡汧·李賦都·歐陽維一·沈覲康·朱慶墉·余無外·及天津北洋大學湯騰漢本埠高語罕等該會託船公司預留之艙位所存已無多云 
[贖路儲金彙報]  
　　第二師範自贖路儲金發起以來滬上各學校學生咸具熱忱分頭勸募茲有第二師範學校海門學生陳兆康松江學生陳兆楨張仲淸金山學生沈珪等乘端午節假回鄕各向本縣縣立高小校及友人處代收儲欵各得百元以上尙以限於時間未能多募爲憾云 
　　商科大學上海商科大學學生對於籌欵贖路頗爲熱心上月曾有籌欵贖路委員會之組織共分有靑島膠州濰縣周村濟南五隊由學生自認儲金外復向各界極力募儲前日（十三日）下午八時作第一次之結束結果共得五千元左右得分以膠州隊爲最多靑島隊爲最少惟聞該隊多係外省人一時不易籌募將於暑假期内别有組織以備在本地極力勸募又該校敎職員爲鼓勵學生起見特備奬品多種聞於本星期六下午將開第一次給奬會届時並請名人演講想必有一番盛况也 
[銀行公會請鞏固公債基金]  
　　電賀黎黄陂之附帶請願 
　　上海銀行公會致北京電云黎大總統霄鑒首座復職氣象一新薄海人民同深鼓舞前以時局不靖財政棼亂内國公債價落千丈商市流通人民財產對此均有切膚之痛今者曙光乍啓海宇淸明而公債價格已陡見增高一身繫天下安危其消息固默契於元微也財政爲治國大綱公債關國信命脈伏懇迅飭財部查照銀行公會聯合會議呈請鞏固基金辦法切實施行並求明令頒布擧國咸知庶幾債信日增民心益固關係大局殊非淺鮮臨電歡躍待命孔殷北望雲霓無任欽禱上海銀行公會叩寒 
[總商會關於公債基金之公電]  
　　本埠總商會前日電致北京國務院財政部内國公債局云（銜略）據上海證劵同業連名函稱近日公債以基金問題致價格一落千丈（中與證劵交易所致北京電同見七日本報）備充各項公債付息籖償之用庶國家信用賴以維持等情前來本會查十年三月呈准之整理内國公債辦法第八條内開此項本息基金除於關餘鹽餳餘項下撥付外並在烟酒收入總額十二分之五如烟酒收入不足此數擬由交通部先於交通事業餘利項下每月借撥五十萬元將來即以烟酒收入餘欵償還等語本埠紙烟捐旣係烟酒收入之一撥作公債基金原係恪遵呈准成案辦理並非另起爐灶上年公債本息除於關餘項下提用一千五百餘萬外尙賴交通部撥到三百五十萬元勉資應付本年關餘前據安格聯之宣言恐至多不過五百萬兩而交通部撥欵承各省截留路欵之後又値軍事運輸正在緊急之際恐無餘欵可以指撥全賴烟酒收入照案凑抵庶免基金减少應付爲難動搖公債信用爲此據情轉陳應請查照該證劵同業等所陳各節轉咨烟酒事務署行知滬局每月照解此係該局所增稅收於原有指定用欵並無妨碍伏祈毅力主持以維國信上海總商會叩元 
[怡和東洋船票之增減]  
　　怡和洋行之中印南洋日本班輪今年因所加入之新船其艙位已巨而布置又優又票價於南洋方面稍有增加如上海往星加坡而經香港者其大餐室售一百七十五元今仍照常惟來往票原售二百六十五元者刻加至二百发九十元又上海往檳榔嶼而兼行香港者單次爲二百零七元往來票原售三百十三元者茲增爲三百四十六元又上海往印度嘎爾嘎噠者單行爲三百零一元往來向售四百五十四元者今加至五百十元其東行線内由上海往日本之横濱者原定頭等價一百二十元往來票一百九十五元今亦加至一百三十元及二百零五元矣 
　　東洋汽船會社所定中美航路之船價關係與各公司之價目一律原無大小惟大洋丸一輪因其艙位較他輪爲寛故各級艙位價亦與他輪各異今該社已得日本總行電告自接到此電於本星期三起速將大洋丸一輪之票價實行減短滬社業於昨日將此新定價減定如下由滬至舊金山頭等價原定三六一元今减爲三四六元二等價原定二○三元今减爲一七三元又新定二等價一一五元新定統艙價六五元（均美金計）由滬至檀香山頭等價原定二六九元今仍舊二等價原定一六○元今減爲一三五元又新定二等價一○五元新定統艙價六○元尙有上海至東洋各埠及香港小呂宋等亦一律减短與天津丸等價目相同其價早經刋誌本報茲不贅述惟其南美線各郵船以後或將兼駛到滬今特訂由滬往香港等價如下（下以墨洋計）由滬至香港頭等價六六元二等價二八元三等價一四元 
[航業消息紀要]  
　　十七號大英輪船公司之三角洲號郵船赴歐上海之新絲運去者大約在六百包左右現在法國需用絲貨甚亟惜華絲價格較貴以致大半改買日本絲近來日輪中之赴歐法者恒有日絲每次七八百件云 
　　怡和洋行之外洋輪船格勒司古城定二十六號往英德刻因漢口有大批桐油裝往英德各國故於昨日業已調開至漢裝載矣 
　　外間有朝鮮嫌我國汕頭夏布粗劣停止採辦之說然據邇日怡和洋行之南洋班輪到申其所載來貨每次總爲滿儎而進口貨中仍以糖與汕頭夏布爲大宗此項夏布本國辦者絕鮮全爲日本人購去者其銷路仍以朝鮮爲主然則韓人不用此布之說當爲精選者之口實實際仍不能不用我國夏布所望業此者之亟予改良耳新其昌洋行頃得克里商輪公司電告茲又有一新輪開出仍由美國紐約來滬船名替爾沙號將在本星期内進口云 
　　日本郵船會社之中美太平洋線自經更換新調入之乙級輪横濱丸等四艘後其船價亦减業載本報但該公司前定東航價爲日金今將四輪之西航來滬票價訂用美金爰再訪錄如下（表内以西雅圖或維多利亞開出爲凖） 
（地點别）　（一等票價）　（統　艙　票　價） 
至上海　　　　二五五元　　　歐人七五元　華人六五元　日人五五元 
至香港　　　　二七五元　　　歐人七五元　華人六五元　日人五五元 
至長崎　　　　二三五元　　　歐人七○元　華人六○元　日人五五元 
至神户　　　　二二○元　　　歐人七○元　華人六○元　日人五五元 
至横濱　　　　二一○元　　　歐人七○元　華人六○元　日人五五元 
大英公司之蘇爾笛尼亞號郵船昨日由英來電云本月八日已離倫敦二十號抵波賽將於下月十九號　上海又有卡摩號十一號已過星加坡二十二號可來上海云 
[請止淞滬電話開工之部復]  
　　吳淞商埠局前據寳邑各公共團體電稱上海電話局設立淞滬電話有外股嫌疑請咨交通部令飭上海電話局將淞滬電話暫緩開工等情茲悉埠局昨接交通部咨復謂已令飭滬局若未開工暫從緩辦若已開工由該局就近接洽請爲查照云云 
[十人團之拒土會代表]  
　　南陽橋中華救國十人團聯合團聯合會前接拒土會來函謂開大會在即届時請派代表與會以資討論一切現該會已擧定朱昌利董天爵二君爲出席拒土會代表 
 
 

Page 14

 
 
[字林報論工部局救火新章]  
　　字林報社論略謂工部局新章救火事業將專限於租界以内凡遇界外火警非於平日訂有允付酬金之合同者不復赴救此項新章提議已久當一九二○年丕脫氏已提及此事嘗云吾人赴界外救火有時並無酬金致贈甚有並不向吾人道謝者今實行新章是否平允頗難斷定查救火處剏立之歷史先係大洋行數家爲保護產業貨物起見聯合購置救火器具救火人員皆係行員自願承充當時本無畛域之見某處行產有警即往赴救嗣後陸續擴充成立救火隊漸由純粹私人事業變爲公家性質於是洋涇浜以北成立四隊法租界另設救火隊救火人員因屬義勇性質尤具熱心不論遠郊近市苟有火警立往撲救此制奉行至今今界外如閘北等處雖亦辦有救火會而效力不著居民猶依重於租界救火隊如新制實行則若輩不得不與租界救火隊訂立合同矣吾人若僅顧及納稅人一方面固不難謂租界能自給已足其事至簡但吾人於租界及内地互相提携之商業利益似亦不可不重苟一旦界外失愼其影響亦將及於吾人商務工部局爲兼顧起見固已設有預訂合同辦法雖然設有以閘北某處火警見告則租界救火隊出發之前勢將檢查該處房屋曾否訂有合同於是寳貴之光陰坐以耗廢矣更如甲貨棧訂有合同其鄰乙貨棧未訂合同設乙棧失愼甲棧必有波及之虞此時工部局救火隊將前往撲救乎如往撲救誰將付費乎足見新章實行後當有許多困難之處論者以爲新章施行後可於界外徵收火險費有人提議此費即使各保險公司擔任但本埠保險公司不下百餘家安能一一强之訂立合同更有獻議使界外地方自治機關輸助火政費者在理論固非不可通但實際安能施行記者以爲補救之道惟有使界外各區組織之聯合會向工部局作繳費保證一法庶簡而易行也 
[工部局報告摘要]  
　　（一）工部局容納古柏律師代表黄包車公會之要求變更領取自備包車照會章程於領照時須由車主塡具正式請求書並將照費每季增爲六元業於昨日發出佈告自西曆一九二○年七月一日起自用包車每季照費增至六元並須於領照時塡具工部局所備之正式請求書該紙可向工部局收銀處領取該局爲免領照延緩起見特於本月二十日開始發給秋季照會務望各車主速卽到局換領至此項照會須用坐車者姓名呈請且非送呈依式缮就之正式請求書不能發給倘有冒名頂替等情查出究罰不貸云 
　　（二）電車公司呈報工部局業將甲式電車月台上鐵欄改設以免乘客攔入司機人右手之後至新車安設太平門一節業經前函附陳又附律第三十二條不准乘客站立踏板違者處罰一層亦經印就華英文徧貼車中及待車處警告乘客 
　　（三）據救火處報告四月内共報火警五十九起其中四十八起確爲失愼計租界同内四十三起界外五起房屋全燬者十九所受損者三十五所捐失共値四萬零八百二十兩 
[秦皇島北戴河通車尙未證實]  
　　京奉路之秦皇島北戴河二車站每年夏間中西人士前往避暑者甚夥本年自直奉戰爭以來該路尙未能通行至該二站乃近日外傳火車已可通行至秦皇島北戴河之說故滬上中西人士到滬寜路局詢問者甚多但滬寗局尙未接到該路通行至秦皇島北戴河電報故通車聯票仍未出售 
[晨光美術會開第二次展覽會]  
　　晨光美術會第二次展覽會假半淞園四面廳擧行今日（六月十五日）開幕計分三室出品約二百餘件會員張聿光君之洋畫多日本風俗之風景係去年赴本考察美術時所作女會員則有吳杏芬·楊雪玖·張時敏·陸景蘭·楊雪瑤·閔湘·胡偉平諸女士之中國畫汪惠之女士之西洋畫陸景蘭女士與其夫朱應鵬君合作山水並有謝張時敏女士之牡丹石蝶圖係贈汪英賓君婚禮者洵屬一時韵事時敏女士出品多幅均甚優美汪女士之作品爲西洋畫後起之秀會員吳有玉君油繪徐忍寒汪英賓謝介子三君肖像極爲精妙儼然眞人也會員葉元熙君之出品可謂新進能手以上所述均爲此次展覽之特點該會不取審查制會員自由出品所得批評歸本人承擔開會共六日至二十日止參觀時間每日上午九時至下午六時會場内不另售資亦不用入場券有志研究美術者盍往觀之 
[各團體援助閩學生之集議]  
　　聯合通信社云昨日下午三時各團體在三山會館集議救援閩學生事團體到者有華僑聯合會·華僑學生會·全國學生總會·興安公所·晉惠會館·福建旅滬同鄕會·泉漳公所·三山公所·旅滬福建學生會·工商友誼會·商務中學·閘北七路·滬西·滬北五區·河南·民國·北山西·東百老滙·楊樹浦·浦東·東唐家弄等各路商界聯合會公推馮少山主席報告前此代表各團體與審判廳交涉經過情形略謂審判廳對於此案躭擱一項絕對不負責雖經鄙人反復駁詰仍一味推諉於地方檢察廳當此預審終了之緊要關鍵非亟謀對付方法不可次陳壽凡報告此案經過詳細情形謂此案發生於民國九年及今已將兩年學生被捕者九人在獄中因病致死者一人審判廳懸而不結推諉於地檢廳地檢廳則推諉於福建證據未到試問果有證據則何需長此二年而未到且學生之被捕彼時謂有證據而今反不見以證據示人此中黑幕不辨自明次公議對付方法沈次裳主張十五（今日）上午由各團體簽名蓋章十六日十時派代表至地檢廳交涉並要求切實答覆當推定馮少山王肇成謝碧田陳壽凡四人爲代表一面先期函知地檢廳以免臨時推諉不見遂散會 
[江蘇省中醫聯合總會之宴]  
　　昨晚六時江蘇省中醫聯合總會在福州路倚虹樓設宴邀請報界與本省各邑來滬之代表賓主共約百人宴時分送來賓印刷品兩種即内務部管理醫生規則及中醫學生對於該規則之宣言席間復稍討論此事至十時許乃散 
[川軍界購軍械訊]  
　　步槍三萬枝 
　　國聞通信社云據外人消息近有四川軍長楊森派員到滬商購軍械正在與外國商界接洽聞所購步槍有三萬枝並有他種利器云 
[商總聯會之會務刷新]  
　　新會所在靜安寺路福源里 
　　國聞通信社云本埠勞合路各路商界總聯合會前因總董辭職以致會務停頓嗣由南京路四川路河南路山東路等十九路商界聯合會協力整頓從事改組新章亦已起草完成籌備亦已定當茲因勞合路舊有會所不敷應用業經由各路代表議决於本月十日遷至靜安寺路福源里二十九號洋房辦公定本月十八日召集各路代表通過新訂會章再行定期選擧職員積極進行以符組織之初志茲錄該會通告如下逕啓者准六月十二日各路出席代表議决對於本總聯合會力求整頓刷新會務以期鞏固基礎等因所有各路出席代表尤需注重人才查貴會出席代表本屆有無更動抑係舊者蟬聯統希即日開明詳細名單惠復本會俾便列册通訊無任感盼之至云 
[張欣生弑父案之花樣]  
　　朱健臣聲請再審 
　　張欣生等毒斃親父張駕雲一案業經大理院終審判决處張欣生朱健臣朱潮生等以死刑一俟高等廳呈准司法部後即發交第一審衙門執行而朱潮生以奇冤未白首先延請律師聲請非常上告張欣生亦延律師作同式之非常上告但朱健臣以朱張二人已表不服本擬亦聲請非常上告仍恐彼此無效於事無益故朱健臣現延夏姓律師向大理院聲請再審云 
[驅逐失業之遊蕩工]  
　　恐沿路滋生事端 
　　國聞通信社云閘北軍工路一帶近時有遊蕩失業工人出現昨滬北工巡捐局特致函淞滬警察五區四分署云逕啓者據聞軍工路中公平紗廠房屋工竣後遺有小工數十名失業遊蕩人數較多誠恐散處沿路滋生事端務請派警隨時查察分别驅逐以杜隠患相應函達請煩貴分署查照辦理云云 
[五誌岑春煊宅中之兇案]  
　　惠雲亭判解護軍使署懲辦 
　　寓居靜安寺路哈同花園内前西南政府總裁岑春煊之家屬岑蔣氏岑譚氏男女四小孩並傭婦高陳氏張李氏劉張氏等九人被已歇差弁惠雲亭用刀砍傷頭面肩臂等處受傷各人當送醫院醫治由捕將惠獲解公共公廨訊供收押並經岑分電内地各長官飭令公廨將惠提至内地官廳盡法懲辦經王省長電令淞滬警察廳派探持文呈請公廨要求將惠引渡各情迭誌本報昨晨由廨復訊據淞滬警察廳偵探王愼卿投案禀明前情聲請准予引渡並據公濟醫院醫生哈羅氏上堂聲稱高陳氏之手臂業已割去雖可保無性命之虞然已成殘疾現在送往仁濟醫院調治等語又據原告代表安德臣律師到堂譯稱查被告用刀砍傷人口有九名之多且以下犯上罪加一等應照新刑律第三百十二條或三百二十七條處以死刑要求解送内地官廳懲辦云云經兪襄讞核供商之英包副領事卽將前堂捕房所呈之供單詰問被告所供是否實在如有不實之處可向堂上聲明事固實在供單上尙須簽押而惠俯首無詞遂於供單上簽押畢復稱當時祇七人受傷有兩小孩未傷且主人尙欠我銀五百兩應請追還中西官核供以被告故意殺人違犯三百十一條刑律遂判惠雲亭押候備文詳解護軍使署據例懲辦並分别呈報各長官 
[昨日之金融市况]  
　　昨日上午洋釐爲七錢一分九釐一毫二忽半下午外埠又有到洋且有某錢莊售出致收盤小至七錢一分七釐半比前日小一釐半浙江造幣廠因幣價逐跌不能再鑄已於本月九號停爐 
　　銀拆午前爲二錢八分匯豐及花旗道勝等各銀行收欵四十萬兩午後收盤拆息二錢六分比前日略大一分 
[友華銀行滙市報告]  
　　昨日友華銀行匯市報告云十三日倫敦大條銀價近遠期各長半便士紐約銀價長至七角二分二五倫敦紐約間滙價跌至四元四角六分半今日此間各國匯價英鎊長至三先令六便士半美金七十九元二角五分佛郎九百枚日金縮至六十兩五錢上午市况頗硬投機家鑒於倫敦紐約間滙價大跌紛紛將英鎊售出以故通日英鎊售開價自近期至八月份實際已長至三先令七便士一二五美金成交價均照昨日惟售開價六七月份八十元三角七分半八月份八十元二角五分佛郎亦因倫敦紐約間滙價奇跌匯率大長幾至不能出售今日有少數電匯成交價九百十五枚但銀行亦不願售出昨日印度及中國俱在倫敦購銀倫敦收盤時市况見硬紐約市况堅定 
[昨日之外幣市况]  
　　昨日（十四日）外幣市面仍趨疲軟大槪趨跌羅卜千元新票跌二錢五計買價三兩二錢五賣價三兩七錢五五百元老票跌五錢計買價十一兩賣價十二兩五元至二十五元老票亦跌落五錢計買價八兩賣價九兩馬克跌二毫五計買價五釐七五賣價六釐法郎跌一釐計買價一角五分六賣價一角五分八新加坡買價八角五分賣價八角六分較前跌一分五香港票東京老頭票花旗票均無所漲落英金票跌二分計買價七元八角賣七元八角五分荷蘭票跌一分五計買價六角二分五賣價六角三分五昨日各種外幣全屬跌落無一漲者而馬克跌落最甚前後共跌去一釐云 
[昨日之國内滙兌市况]  
　　昨日（十四日）滙市無甚漲跌京津靑濟四處銀洋匯均無市面漢口洋匯前日驟跌三元而銀滙未動昨日洋滙乃復回漲二元五角計爲一千零三元五角銀滙漲五錢計一千零二十三兩五錢烟台銀匯漲七錢五計一千零三十七兩七錢五洋滙跌二元計一千零八元宜昌銀匯漲五錢計一千零二十五兩五錢洋滙仍爲一千零十六元不動九江南昌洋滙與前日相同安慶洋匯漲五角爲一千零四元蚌埠洋匯跌五角計一千零四元南京蘇州鎭江揚州無錫常州常熟等處洋匯仍爲一千零一元五角宜興南通一千零二元杭州寗波嘉興湖州紹興餘姚等埠爲一千零三元亦未動川省成都重慶萬縣銀洋滙亦均不動綜昨日匯價有變化者僅五處云 
[棉紗市面仍疲]  
　　棉紗昨日市面仍疲軟三品紗來電漲二元左右美棉近遠期均好起二十餘磅音印棉朋搿而勿動奥浮辣白洛處各小一羅比市上客帮現本紗買價文明小去數錢外其餘各牌亦見疲日紗跌二錢五分至五錢不等公會小包跌二錢五分實緣客帮交易非常淸淡川帮祇買二十支金鳳二十包價一百五十一兩其餘汕頭漢口江西靑島威海衛長沙等帮買本紗五六百包日紗六七百包公會小包售開僅數十包故標準紗價近期又跌去四五錢遠期跌去兩許大市之觀測目下紗價難期起色也 
[昨日怡和呌莊之市况]  
　　昨日星期三爲怡和洋行拍賣羽毛羽綾嗶嘰彩呢泰西緞羽綢寗綢毛布原布市布漂布等疋頭之期共計排列一百十八件計五千四百二十四疋拍成一百零四件計四千九百四十八疋未拍者十四件計四百七十六疋拍成各貨比較上屆多十二件計七百六十五疋羽綾嗶嘰彩呢毛布等價皆漲多跌少白貨亦好總計市面稍見起色天津北帮等需求甚要故拍進多數本街長江帮次之現聞該業中謂疋頭市價當見轉機云 
[豆餅市價起色]  
　　豆餅銷塲現値各鄕農忙時代鄕人皆購買爲壅田肥料是以本月初旬以來餅價步高本廠餅每片漲起一錢餘大連邊餅漲八九分沙河光餅亦然昨日采菽堂成交大連邊餅三千片價一兩四錢六分半至六分沙河邊餅二千片價一兩四錢六分半至六分二釐半旗昌源餅三千片價一兩五錢零五釐怡興源餅四千五百片價一兩四錢八分五至一兩四錢九分昌記黑豆餅五百片價一兩三錢九分比前兩日又見起色聞農人言天時太旱將餅下壅尙無效因泥土乾裂須望甘霖霈降於農人大有裨益得雨之後再須壅餅故油餅業中人望雨亦與農民同一心理也 
[海關收納查騐費之布告]  
　　江海關代理稅務司侯禮成昨發布告云爲布告事照得本關騐貨員直接交納之費除後開各欵之查騐費應交由本關總巡處正式收帳外其餘尋常查騐貨物時海關並不收費仰各商等亦毋庸交納以重關章而免弊實切切此布茲將本關應行收納查騐費之欵目開列於左計開（一）本關查騐貨物除在本關碼頭及各輪船碼頭並已派有騐貨人員之各處外其有他處來關請照所指之處特别派員往騐者每次時間或一日不滿一日應納費關平銀十兩（二）按照上述之他處如有未經放行之貨必須改裝轉運或加蓋嘜頭或改換嘜頭或運來之後重行整理或開箱騐視或取出少許作樣以及他項情事均應報明本關派員赴貨在之處當面監視每次時間或一日或不滿一日應納關平銀十兩並須先赴本關准單檯請領准單方可照辦其在關棧存儲貨物有須取出作樣者不在此次所訂辦法之列 
[滬杭甬路之運絲特價]  
　　本年新絲現已上市滬杭甬路艮山門·臨平·許村等處鄕民手提肩負乘車投行家銷售者日見擁擠該路運輸處自昨日（十四）起業將車運絲包訂定特價路程在百公里或百公里以下者每包運費一元路程在百公里以上者每包運費一元五角每絲包限定七十公斤超過七十公斤以至八十斤以上者作一包零四分之一算收運費以示限制昨日通告全路各站遵照矣 
[三誌福建路之攔刦巨案]  
　　張振郎開釋 
　　曹金寳押一年 
　　正泰錢莊夥楊紹昌在福建路被匪搶去鈔票現洋銀條共値一千餘元報經老閘捕房由探黄潤甫沈阿岳先後拿獲關係人曹金寳張振郎兩人解奉公共公廨諭着押候訊究在案昨晨由廨提訊據原告禀稱是日在福建路突來匪徒多人將所有現洋鈔票銀條等搶去贓洋已被其同黨取去等語據張振郎供稱伊在是處衣莊内購衣致被悮拘求鑒訊之曹金寳供詞支吾中西官核供以張振郎無干開釋判曹押西牢一年示儆 
[維而蒙路之命案]  
　　國恩寺僧開曉被人戳斃 
　　法新租界維而蒙路國恩寺僧人開曉於前日深晚時不知如何被人用刀將僧喉肩腰肋等處戳傷身死後由該寺住持得悉報告捕房飭探查明屬實於昨日上午經中西讞員駕蒞該寺驗得該僧委係生前被人戳斃當由該寺備棺收殮聽候緝兇究辦 
[閘北米商函請建築崗亭]  
　　北市米糧公會代表范和笙等函請滬北工巡捐局及四區警署在新閘橋北塊十字路中建築警亭原函如下近來閘北市面日見發達又與租界毘連去年恒隆米行之小車頭江北人王六被過快之塌車軋斃如有路中警亭行車就可分大轉灣慢行决無横冲直撞行人受險之慮况深夜火警就近又無電話有電話者晚間未便借打若警亭内裝電燈電話偶見火警及盜賊隨可報告立時接應每逢雨雪崗警亦可坐守亭中四面能望如於戒嚴軍警出巡時可在亭通達消息近觀英界漢口路江西路之中虹口兆豐路岳州路之中均有工部局新築警亭法界敏體尼蔭路毘連華界方浜路亦有滬南工巡捐局建設警亭字樣足見市政進行之設備想局區兩長亦可核准施行事關地方生命治安起見懇先建築六角式樣亭基石砌窗裝火車上之式門向北開頂裝指南針四面寫明各車向左慢行該處橋北西塊停車場暫改公坑之北面以讓東來之車可靠河邊行駛規定路線均須大轉灣建築費或請工巡捐局付給經常費或由四區警署報銷務請賜覆以便轉達各商云云 
　　尙有本埠新聞等轉入後頁 
雜評二 
[上海與政治（无用）]  
　　上海商場也與爲政治中心之北京廣州異使商業活動經濟節調上海社會便可雍和康樂此義之至正而理之至明者奈何世界有問題上海輒多關係國内有變故上海蒙其影響意者上海之於國際爲東亞之一樞紐於國内爲南北之一樞紐熙來攘往而商工於上海者固多暮楚朝秦而政學於上海者亦不乏故謂上海爲政治與經濟之中心亦無不可雖然經濟爲上海商場之本質而政治非上海商塲之本質設捲上海而入政治之漩渦上海經濟未有不同陷於危殆吾願居上海之人士臺是皆以經濟爲本貿易宜如何發展也金融宜如何調劑也失職者如何使之得業貧困者如何使之康富而主持實業操握大權者不能謂其於世界大勢本國政情可置焉下顧問其顧問焉亦僅謀局勢之又安大事化小有事化無非所談於法律亦非所議乎統系安我則后亂我則讐信能如是俶擾紛紜之變可以减殺泰半而一黨一系之偏見卽無所施所技此非不願各黨系之發撝其本能以駁辨攻防勘出眞理也第以政局紛擾則金融迫商業滯債票落物價騰直接間接所受之痛苦過鉅而代價過高曾不如安分度日太平無事養蓄精神以灌注於積極事業方面之爲得是爲上海居者之當然天職地使之然亦勢使之然也 
 
 

Page 15

 
 
本埠新聞二 
[川沙三王廟之大盜案]  
　　連搶七家 
　　懸賞緝拿 
　　淞滬警察廳長徐國樑接川沙縣知事公署來文並附當格一道略謂案據十七保十二圖地保偕同各失主開單來署報稱舊曆四月二十七日夜十二時光景爲盜匪二三十人明火持械擁至三王廟地方連刦春仁堂信義昌大順祥義昌信協和豐胡友生裕豐等七家被搶去大小銀洋銅元並金銀首飾綢布衣服等共値數千金請求嚴緝等語知事往勘懸實除勒捕限緝並詳報軍民兩長外誠恐贓盜遠颺特出賞格如拿獲正盜者每名賞洋一百元夥盜者每名賞洋五十元請爲飭屬協助偵緝等因徐廳長接文後昨已通令所屬嚴緝 
[商船會董報告被盜詳情]  
　　昨有吳淞商船會董林梅卿赴水巡捕房報告被盜詳情略謂本年三月十二號敝會商船裝牛骨出口駛經吳淞口外忽遇釣船二艘内載盜匪數十人蜂擁上船刦去錨鍊食物衣服等件並未傷人當將船駛回撞見該盜船泊於淞口港面以故報告駐淞水警將該盜船扣留並拘獲盜匪四人解送寳山縣訊究敝商船復於四月二十二號仍載牛骨出口駛經定海洋面不料被盜黨報復將船擊破浸水沉没舟子九人迄今沓無音信生死未卜至前次扣留盜船因看守人不愼忽於本月十號夜被盜黨乘間竊去於翌晨在楊樹浦尋獲人已逃去務請將船管押追究竊船逸犯從嚴解辦等情梅捕頭以事出淞口應歸當地官廳辦理且所獲盜船不便在此久泊恐被小輸軋壤云 
[兩釣船被海盜擄去]  
　　浙省釣船金駿康金震豐兩艘於夏曆本月初八日自淞駛出口外行經大戢洋面突遇海盜船二艘圍住去路持械威嚇旋盜匪蜂擁登舟當將船夥與船擄去其時由他船瞥見告知船主迄今旬日杳無蹤迹該兩舟夥友計十七人此次該船係裝沙泥到滬售通後再往裝儎詎料遭盜現該船主正在探聽下落惟無從着手頗爲焦灼云 
[禁止頑童擲石擊火車之布告]  
　　上海縣知事公署昨發布告云爲布告事案奉滬海道道尹公署第一七七號訓令内開案奉督軍省長公署第三四○六號訓令内開據滬寗鐵路管理局呈稱案據洋總管克禮柯函稱本路上下行列車往來滬寗時有沿路頑童向列車擲石擊碎車窗歷據車務總管報告轉陳在案查此項擲石擊車之擧初猶偶一遇之近則日多一日或各列車連日被擊或數列車同日被擊不獨擊碎玻　　置穈費甚或因而傷人發生交涉尤可慮者石塊遺棄軌上車行易致出軌危險更不可思議應轉請陳本省軍民長官迅賜飭屬嚴加查禁以維路政等情據此查七年九月間職局曾奉交通部電令以各路列車經過各處村莊每有無知鄕民抛碍擲石妨碍安寗應由各該路就近函商各地方官編擬簡明告示嚴切語誠鄕民並責成各村村正地保約束村衆禁止向車擲石如有故違即惟該村正等是問以袪惡習而利行車等因業經遵照辦理上年六月復據洋總管呈請以沿路鄕民用石擲擊火車電杆傷人毁物尤以常鎭一段爲甚因特專函無錫武進丹徒各縣知事請飭所屬各鄕鎭探警圖保人等加意查禁並會同本車守路警協緝人犯務獲嚴辦以儆效尤各在案不意此風迄未稍息據陳前情謹將本年四月間洋總管迭次報告擲石案件彙列一表附文呈請擬懇會令自滬至寗沿路各縣知事重申禁令並責成該鄕探警圖保等協緝擲石玩童到案嚴辦或責成各該父兄家長等嚴加約束以儆效尤而維路政實爲公便等情前來合行令仰該道尹嚴飭沿路知事遵照辦理事關路政毋任疏忽并仰查考具報切切此令等因奉此除分行外合行令仰該知事即便遵照辦理事關路政毋稍疏忽並將遵辦情形具報查考切切此令等因奉此除分令各警區各經董派警隨時協緝擲石頑童嚴辦外合行布告仰諸色人等一體遵照務各父誡其子兄勉其弟從嚴約束各頑童不得再有向火草抛擲磚石情事如敢任聽子弟爲非定惟該父兄家長是問各宜凛遵特此布告 
[五日來由浙運來之繭與茶]  
　　滬杭甬鐵路匯通轉運公司車運浙屬鮮繭至本月九日止之槪數均誌本報茲將十號起至十四號止逐日來數詳列如下十號由閘口申昌運交上海鼎記洋棧三百四十八包大生運交豫康二百四十包同昌運交中國銀行棧九十六包大利運交中國銀行棧二百二十八包十一由閘口興濟運交上海滋餘棧五百七十四包同康運交永泰絲廠三百十五包同源昌運交鴻記棧一百三十八包華源運交中國銀行棧二百二十包恒源運交中國銀行棧二百包同和運交中國銀行棧八十六包開元運交鴻記棧一百七十三包聚和運交中國銀行棧一百零九包泰豐運交協興一百八十三包泰昌運交瑞綸絲廠三百四十六包十二由閘口大有運交上海瑞綸絲廠三百六十三包又運交萬源祥一百九十八包又運交瑞綸絲廠一百三十包十三協大昌運交上海中國銀行棧三百零七包滙通運交協興六百五十三包吉祥太運交協興四百十六包粹大運交協興八十一包十四仁昌運交上海信通三百三十二包恒昌運交協興四百七十八包大昌運交永記一百零八包彙昌運交承記七十包以上連前共計運到鮮繭三萬四千零四十六包 
　　滬杭甬鐵路茂順泰轉運公司由閘口報運箱茶來滬槪數迭誌本報茲將本月十號起至十四日止由閘口逐日運到箱數計列如下十號吳怡和隆興祥運到箱茶四百五十六箱十一怡新祥永和祥公昌祥等運到六百七十二包十二義成祥吳怡和明冗吳心記運到五百二十六包十三怡生祥永茂昌復泰等裝來六百四十九箱十四長興泰德馨泰新興和義生祥致中和永生昌德豐祥等裝來一千零零七箱以上五日間共運到箱茶三千三百十箱均先後運報上海南站卸車即由海關洋員查騐後發交轉送處車送滬北元記洋棧存儲再行報關出口 
[駐滬英總領事任定]  
　　國聞通信社云本埠外人昨得北京電報謂本埠英總領事已由英政府任命北京英使館中國總秘書巴登君Ｍｒ·Ｓ·Ｂａｒｔｏｎ充任巴君前曾充過本埠公共租界會審公堂會審官云云 
[蘇敎育會代招遊美學生]  
　　簡照南資送 
　　南洋兄弟烟草公司及簡照南君合送外國留學生每年十五名預定派送三年去年第二次選送上海方面考取十名係託江蘇省敎育會代辦本年第三次選送留美學生規定在廣東取名華僑四名上海六名其上海招考事宜仍託江蘇省敎育會代辦該會已推定楊補塘余日章穆藕初許建屏朱成章五君組織委員會前日委員會開第一次會推定楊圃塘君爲主任並决定於七月十七日起分科考試至考試科目仍如去年辦法先檢查體格次學科試騐除國文英文算學三科均須受試外報農科及化學工業者兼試化學報工科者兼試物理報商科者兼試經濟至學校薦送應試人亦如去年例惟以薦送三人爲限截止收受薦送書期定六月三十日云 
[閘北香興里大火紀]  
　　延燒八十餘家 
　　損失二十餘萬 
　　閘北香山路香興里共有十衖計房屋百餘幢係去年臘底新造者造成後即有人遷入居住不逾月住滿現在百餘幢房屋無一空者顧人烟稠密火警亦因之頻聞本年春間已肇禍一次僅焚屋數幢今於本月十三日又肇焚如由第六衖某姓家起火燒至第九衖止其第十衖前門靠近中興路者幸免於難由上午十一時四十分起火至下午四時共計焚去石庫門住屋三十餘幢被災者八十餘家損失二十餘萬其所以延燒如此之多者緣該處自來水龍頭平日出水皆斷斷續續而午刻前後尤一滴皆無夜深十二時後始出水較多該處居民各各預備缸盆俟夜深時盛足爲翌日一天之用平時已深苦不便一有火患更感困難故雖有水龍趕到而無水可用是此次香興里被焚多家非人力灌救之不及實緣缺水之故又聞起火之家爲私鑄毫洋者肇禍後即紛紛逃避内有一學徒携一小筐滿儲鑄成毫洋人多擁 
擠筐爲碰翻毫洋遍地皆是云 
[大吉路童子軍會紀]  
　　西區大吉路上海童子軍會前日（十三日）下午五時開幹事員會到會者會長馮少山沈同一經乾麟徐了成樂秀榮王壯飛兪元爵懷伯明陳尼禎諸君馮會長主席一議本届分團比賽給奬日期定本月十七日（星期六）下午二时擧行一議給奬地點假體育塲健身房一議函請各界參與給奬儀式决函請江蘇省聯會及本會名譽會長名譽總敎練各董事當然董事全體會員贈奬諸君届時蒞會一議馮會長奬品决奬團體優勝者一議交附童子軍结組在二十秒以内應特奬决奬銀色奬章一枚以資鼓勵一議敎練交誼會定十七日奬終了後繼續擧行并全體敎練攝影以誌紀念一議華童公學强永森君函訴格致敎練違規事請擧行裁判决俟下次會議時討論一議廣慈苦兒院敎練楊忠邦君請發敎練證書决函覆楊君查照本會幹事部議决案先到會受試一議函致省聯合會本會呈請發給證書之敎練員曾受本會考騐者如曾任外縣童子軍敎練旣領取省會證書來滬任敎練者亦須到本會受試後方可行使職權一報告未出席分團比賽覆函五件一報告紹興旅滬公學質問函一件已照覆一省聯合會催塡表格函一件 
[南洋女師十週紀念會預告]  
　　南洋女師範學校在本埠閘北阿拉白司脫路長康里於民國元年由吳興凌銘之君獨力出資創辦至今年本月十七日爲該校十週紀念日於下午一時開會除學生表演各種學藝外有名人演說及崑曲幻衛等之餘興是日祇請男女家屬並不招待來賓蓋以校舍狹窄故也下半年凌君擬擴充校舍云 
[奉賢國民校聯合學藝會紀]  
　　浦東奉督城市敎育會於六月十一日開國民校聯合學藝會城市各校學生均到會上午由刁縣視學命題擧行心理測騐下午一時開會先由會長朱醒華報告開會宗旨次由各校相繼表演節目共有三十六節俱純熟可觀内以一民校之表演『兩親翁』『小家庭』『國王失冠』『各做各的事』二民校之表演『笨伯有什麽妨害』三民校之『表情唱歌』鎭海校之『對客揮毫』補拙校之『柔軟操』最爲優良刁縣視學奬給該會大照架一具内嵌優美二字是日到會參觀者敎育行政人員如朱勸學所　刁縣視學等來賓如李警佐沙田局屠局長及甲師一高二女高等校全體學生統訐男女來賓共有七百餘人 
[三林學校紀念堂繼續募捐]  
　　浦東三林學校成立於前淸光緖二十八年迄今已屆二十週年歷届畢業生服務於社會頗受各界歡迎去年由三林陳行楊思在三鄕聯合會會長秦硯畦·該校校長趙志熙·學務委員胡少亢·等發起募建紀念堂並公請湯藴齋爲經理員湯君即於去冬雇集工匠聞始建築工程浩大茲已竣工聞共需建築費六千餘金除收到損欵外不敷頗鉅現秦趙胡諸君以點金乏術乃分向各界熱心敎育人士及各校友等勸募捐欵請交南市吉祥衖益愼錢莊或徑交三林學校會計處云 
[瑞典國君主誕辰預誌（二）]  
　　明日（六月十六日）爲瑞典國君主誕辰曾傳有駐滬總領事在署歡迎來賓及已函致交涉公署查照之說茲得瑞典總領事署消息是日並不招待來賓故亦未有公函致交涉署云 
[紅會時疫醫院定期開幕]  
　　中國紅十字會每歳夏季所設時疫醫院在天津路先施公司後專治各種傳染痧症活人無數近因天氣不正該院行將重開現正整齊一切定於七月一號開幕云 
[檢查印花之昨訊]  
　　今屆夏季印花稅大檢查情形迭紀前報昨日續獲仁成米行賑簿一本永大昌襪店一本仁記米行三本莊恒升燒酒行一本合太紙烟店一本永泰昌奬券店四本王德潤蔴油店一本榮生昌報關行三本公記工房三本洽隆米店兩本福康紙烟店九本均因違法貼不足數一併帶回第一區警署留候分别傳罰 
[飭遷猪腸廠]  
　　南市大東門外油車街華達猪腸廠因所製猪腸有臭氣流溢於外附近鄰居以其妨害公衆衛生公呈淞滬警察廳請求飭遷徐廳長已令飭南市一區總署迅行押令遷移出境昨日王金山署長奉令後飭傳該廠副經理周瀛卿到署申解警廳司法科訊究發落 
[水警廳長令緝刦航船之盜匪]  
　　江蘇水警趙廳長昨日令行第一區文云案准松滬護軍使署函開據船業聯合會會長張生來曁連署人胡賢仁等呈稱竊商等向營船業大小不下數百艘往來於蘇杭滬間裝運煤炭砂石等貨而上貨停潮之處則在南黄浦河及蘇州河虹口河一帶地方向來黄浦以南内地設有水巡警保護黄浦以北租界設有水巡捕查緝商等屬在治下均相安無事詎近數月間盜匪横行每於夜靜時結黨成羣見有沿河停泊之船輙敢奪乘舢板蜂擁過船聲勢淘淘持械强刦船夥畏其兇鋒不敢抵抗並不敢聲張任其擄掠而去迄今商等被搶損害已有數十起（現有報失單十餘家另抄粘呈）此次同業朱安寳船於舊曆四月二十夜八時半停泊在虹口外白大橋又被盜等糾衆持械竟乘禮查門口袁高貴之舢板擁上該船任意搶刦計被失食米五斗銀洋四元並衣服等件幸隣船聞聲喊救該匪黨即奔逃上岸當由船夥跟追喊同探捕獲住該匪三人並原贓食米五斗到虹口捕房移交水巡捕轉解上海地方檢察廳訊押在案伏思商等迭被搶刦受害無窮則該盜黨之肆行無忌已可槪見此次朱安寳船業已人贓並獲按照治盜條例處治或可稍寒匪胆若依司法衙門之手續僅處以尋常竊盜之罪若輩明目張胆商船等更無安寗之日該匪黨果於近日仍肆行搶擄愍不畏法甚至船中鐵錨時被搶去同業均相視失色而無可如何且該匪等黨羽甚多散布各處日間强奪夜間搶刦視法紀如弁髦商等數百艘之命脈失所堪虞惟有相率停業而後已素仰鈞憲保護商民無微不至治盜甚嚴地方賴以安靖商等同受帡幪不得已迫切具呈環叩恩准迅飭内河水巡警嚴緝匪黨從重懲治等情並粘呈被搶船户姓名失單一紙據此除令行淞滬警察廳迅飭水巡隊嚴緝外相應函請查照飭警嚴緝究辦以安航業等因奉此令仰該區長飭屬迅即查緝等因昨經沈區長令行所屬一體查緝務獲解究矣 
[巡丁攔阻收捐划船之交涉]  
　　致函路局嚴查 
　　滬北工巡捐局收捐划船被滬寗局麥根路巡丁攔阻以致該局捐項大受窒礙昨該局局長許人俊又致滬寗鐵路局函云逕啓者麥根路巡丁攔阻敝局收捐划船一節前承函復飭督察長查明具復等因准此查此事關係敝局捐項承辦船捐商人屢以損失爲言非早日解决不可事隔多日應請貴局切實飭查布告誠勿攔阻俾免損失而復原狀相應函達即希查照辦理見復爲荷又此事發生後商人韋伯成即呈請核减捐欵茲該局發出批示云據呈已悉杳路局巡丁攔阻收捐一節業經一再致滬寗路局切實查復該商藉端求减殊屬有意取巧着不准行 
[胡家木橋之火警]  
　　閘北胡家木橋分水廟相近某花棧前晚失火救火會撲滅計燬樓房四五間 
[銅匠店失愼即熄]  
　　前晚十時許美租界北河南路五百三十五號門某銅匠店不戒於火一時火星四射幸店夥甚衆喚同隣居帮同取水撲滅未肇焚如之禍迨各段救火會員聞警各驅皮帶車到塲已經烟消火滅矣 
 
 

Page 16

 
 
[利濟副劵開奬紀]  
　　昨日爲利濟有奬副劵開奬之期在南市久大碼頭該總局内舉行開出之五大奬號碼及經銷各票號如下頭奬二萬三千五百十號本埠善利全二奬八千二百二十二號本埠振華公司三奬三萬三千六百十八號本埠連中元四奬七千一百五十五號本埠大利元又四奬一萬五千三百零七號杭州協記五奬一萬五千四百九十一號厦門福興康又五奬二萬四千八百四十五號鎭江實善公司 
[元懋祥被盜之嚴緝]  
　　署丰長巡官等各記大過二次 
　　四區警署署長顏玉琛具文詳報警察廳徐廳長畧謂五月二十八日夜八時許據共和新路元懋祥麵店主唐伯寅來署報稱有盜六七人持械進店初以買物爲由乘間攫去大洋六七十元小洋三百數十角等語當飭長警往勘嚴緝爲此呈請核示等因徐廳長據報後以該署長等事前疏於防範事後又不破獲實屬捕務廢弛着將該署長與巡官等各記大過二次一面通令各區所隊上緊協緝 
[女子販筍船在眞茹被搶]  
　　嘉定女子汪寳妺姊妺二人時常自駕小舟販竹筍來滬銷售前日經過眞茹地方先有流氓王福生蔣阿囝劉阿連三人在該鎭酒店内聚商謂前見該船回去時有男子附舟該女行徑决非正當俟其到來我等上船以捉姦爲由可以乘機敲詐云云正議論間汪女之船行經該處王蔣劉三人一躍而登酒店中飲酒之人亦隨來岸邊觀看不料王等上船查檢艙中並無男子祇有售下筍價銅元百數十千王等目的本在金錢遂各携若干上岸逸去該女投四區三分所報告被盜夥刦經該所巡官張用浦至出事處調查之下先後將王蔣劉三人及在塲觀看之楊阿根任金海楊鍚林陳阿興秦香桂蔣阿毛歸順之等一併逮案經謝署員研究一過轉解司法科聽候核辦 
[包探偵獲犯刦案之王何]  
　　公共捕房特别機關華探目鍾星南包探白忠麒王長根昨偕西探長壳羅香協解王惠新何有順兩人至公共公廨第一刑庭禀稱查得該兩人糾黨持械在公共租界内犯有搶刦案現在尙未查明應請展期以便調查云云經中西官得禀判王何兩人仍帶回捕房候查明所犯案情再行解訊 
[林慧波倒欠巨欵案之訊判]  
　　福康義生錢莊前延達商律師代表投法公堂控林慧波倒欠往來巨欵求追等情又姚靑峯亦投控某公司總經理蘇澄如副經理林慧波不付往來欠欵亦求附追等情昨又傳訊先由原告福康義生莊律師聲稱此案原告衹有兩户至又一原告姚靑峯係具控公司名稱與此案不涉請求准予將拍得之銀先給原告兩莊分派外仍着被告交保俾得保留日後查明被告有無私藏欵項情事再行起訴等語被告林慧波由逖百克律師代辯稱被告實情將自已所有衣服等物交出拍賣並向朋友借用甚巨毫無餘資請求准予將案結束俾至别處找尋生意等語原告等稱查得被告頗有家資請求嚴追中西讞員判拍得之銀准予交兩原告領去公攤林慧波仍着交保限六個月内着原告查明被告有無家產禀覆候核蘇澄如還押原告姚靑峯另行起訴 
[廣西輪船撞壞泥船]  
　　昨日上午十時許有爛泥船二艘（係招商局雇用）駛經浦東陸家嘴浦面適太古公司之廣西輪船進口該泥船避讓不及致被攔腰撞斷頓時沉没尙有一空船被撞截爲兩段船夥數人同時落水當經鄰船救起未遭滅頂内有周進香一名被軋斷脚骨已成殘廢丁宣泉軋傷下部尙無大碍已送院醫治事後由該船户報告海關水巡捕房向該公司交涉索賠損失云 
[飯店内之兇劇]  
　　嚇了吃飯顧客 
　　馮海東韓文斗前日同至愛爾近路某飯店吃飯以細故口角起釁韓突出利刀向馮之肩膊等處亂戳一時在該飯店吃飯之人頓起紛擾經四百零五號巡街捕聞警到來將韓拘入捕房昨解公共公廨請究韓承認行兇不諱而馮之傷亦無大碍中西官以韓不應傷害他人判押西牢二月示儆 
[一元發濟良所留養]  
　　婢女一元因遭其主凌虐逃奔濟良所轉送公共公廨諭候查傳其主到案再訊已誌本報茲由包探錢光乾查得該婢之主係粤人郭侶庭住居北四川路永康里昨晨將郭傳案而一元亦由濟良所西女士帶到公堂一元堅稱屢被郭侶庭凌虐不堪此次不願再隨其回中西官遂判一元發濟良所留養 
[法界命案移解地檢廳]  
　　死者虞聚寳 
　　怡昌汽車公司銅匠虞聚寳遭施桂生用刀戳斃報請法公堂中西官詣騐明確將施獲案候究在案茲悉施桂生業奉中西官訊明於是午備文飭探移送地檢廳訊辦下午奉檢察官提案預審之下判施押候究懲 
[攫金鐲押半年]  
　　匪徒倪伯恒前日午後因與在逃同黨在南京中路攫取婦人陸唐氏値洋九十元之金鐲一只圖逃經氏鳴捕追獲金鐲已被其同黨取去遂將倪帶入捕房昨解公共公廨經中西官訊實判倪押西牢七年示儆 
[汽車撞傷李春夫]  
　　常州人李春夫昨晚八時許行經新閘路被三千四百三十四號汽車撞倒跌傷頭部血流被面經新閘捕房九百六十七號華捕前來抄錄汽車號碼另雇人力車送受傷人李春夫投仁濟醫院醫治 
[浦東鹹塘浜内之無名屍]  
　　二十四保十六圖地保趙子卿昨午投地檢廳報稱浦東其昌棧附近鹹塘浜中今晨發現無名男屍一具查無家屬爲此來案禀請相騐奉車檢察長諭候次日派員往騐可也 
[欠房租判令付淸]  
　　劉明福昨延律師代表投法公堂控菜市街房客顧泰祥虧欠租洋六十六元祥記虧欠一百四十元向索不付且敢辱駡並唆使左右各鄰一致拒絕付租如此不良房客原告不願租賃請求着令遷移交淸欠租等語詰之被告順泰祥祥記同稱所欠之租實因原告不來收取不致辱駡請求查察陳讞員判着被告等將欠租如數付淸是否辱駡聽候查明後再行核奪 
[李朱租地糾葛案]  
　　李秩倫堂與朱潤生租地糾葛一案昨又傳訊先由地保朱桂和稱前年間原告至民人處聲稱朱潤生不付租洋故欲退租我即囑其向被告直接取消合同後來如何不得而知中西官判候下堂諭飭遵 
[廣西路之燕子窠]  
　　前日午後老閘捕房鄧副捕頭率同探捕在廣西路五百八十七號屋内破獲燕子窠一所拿住主婦王李氏烟客白阿新高少卿陳阿林吳炳春徐開生張仁生姚少芝唐榮生等九人連同烟具一併帶入捕房昨解公共公廨經中西官訊明判王李氏罰洋五十元烟客各罰洋十元一併充公烟具銷燬 
[邱阿林拆梢坐西牢]  
　　住居海寗路五百三十一號門牌之王阿梅指控邱阿林糾黨拆梢等情昨晨該管捕房包探吳如熊傳同原告將邱拘解公共公廨請究據王供稱我弟因患神經病故備有烟具在家吸食鴉片邱以我係私售燈吃洋烟於前夜糾集同黨五人買入我家拆梢兩元我不允許致遭行兇毆傷頭面等語並邀婦人王朱氏到案作證陸襄讞及英米副領事得供向邱質訊之下以所控屬實判邱押西牢三禮拜示儆 
[老虎灶主婦之失竊]  
　　現在東唐家弄口開設老虎灶之施歐氏家住梅家弄地方箱中所藏大小洋元並金飾等値洋數百元於前日忽然不見細察知係被人將箱鎖扭脫竊去遂報告一區三分所飭警往查有同居之朱子龍跡涉嫌疑昨已將朱拘送地檢廳訊追 
[公共公廨訊案彙錄]  
　　昨晨公共公廨民四庭由關讞員會同美丁副領事訊理（一）惠工銀行訴徐進華將上海商業儲蓄銀行股單抵借洋一千元到期不理案結果登報十四天傳達被告到案候訊（二）盧楚泉訴徐潤祥不將合股營業采芝堂藥店之賬簿交出請求派員爲該店理賬案結果改期七天照章飭傳被告訊理民三庭由張襄讞先會同美丁副領事及俄員儀君訊理美商司吞白訴俄婦壳夫夫人將伊汽車撞壞請追損失案被告代表高露玲律師請求將判决之欵准予分期賠償結果着被告每月付洋七十五元自六月底起還淸完案次與儀君會訊（一）俄人司盧列維吉訴華人梁誠謙郭齊松不付工資洋一千元案被代表梁棣佺律師以手續未齊請求展期結果改期一禮拜着被告補其辯訴狀如逾期不遵即照原告所訴之數缺席判决（二）華商明昌洋貨木器號訴俄人喬費羅林等不理貨欵及佣金案結果被告繳案之欵着原告具領完案（三）才麥洛甫訴卡林奇夫欠欵案結果着被告具詰每月付洋二十元以還淸七十五元七角四分爲止並償堂費五元（四）斯畢爾比爾格女士訴耿孜布爾丁不付房租洋案結果着被告具結候訊（五）薛司金訴白老克欠欵案結果撤銷 
　　又午後民四庭由李襄讞與美約副領事會訊（一）劉貽德堂訴合衆晚市交易所違背租地契約案結果改期續訊（二）漢口路萬元永金號主兪伯榮聲請破產案兪自去秋因投機失敗後避匿不出該金業公會將該號簿據代爲保存近兪欲另營他業恐從前之債權人索討欠欵故請求破產希圖賴債結果着聲請人先登由新兩報十四天是否有人反對再行核奪（三）葉寳寳訴邱文元尤氏不理欠洋案結果兩被告着具結出外限三個月後每月共撥還原告洋十五元倘原告查出被告或有財產隠匿仍准予訴請追究（四）聯益貿易公司訴區繼城欠貨欵案結果註銷 
[誌謝]  
　　昨承銀行週報社惠贈第二五二期「銀行週報」一册又商務印書館惠贈第二卷第十號「兒童世界」曁第三四九號「英語週刋」各一册又大東書局贈第十九號「半月」一册誌此併謝 
來函 
[法商電車公司來函]  
　　招領電車中遺失之皮夾 
　　敬啓者昨據售票員一百零四號呈報於服務時内在車中拾得皮包一個内儲票洋若干當時乘客無人認領理應呈繳等情前來爲特修函煩請登入來函欄内俾便失主前來證明領取法商電車公司車務處啓 
[達商律師公館來函]  
　　啓者頃閱六月十二日貴報本埠新聞欄内載西藥交易所議决解散本律師到塲監視查是日本律師到會乃係江南物劵交易所並非西藥希即更正達商律師公館啓六月十四日 
公布欄 
[江蘇高等審判廳]  
　　民庭判决▲龔成康與龔魯臣爲身公涉訟控訴一案（判决主文）本案控訴及宋季元參加之訴一併駁回控訴訟費由控訴人負擔▲呂蘭生爲廣生行貨欵糾葛抗告一案（决定主文）本件抗告駁回抗告訟費由抗告人負擔▲李呂氏與江孫氏因租屋涉訟上告一案（判决主文）本案上告駁回上告審訟費由上告人負擔 
　　批示瞿樹霖呈爲再請飭縣執行由呈悉前據該民呈訴來廳業於本年五月十八日令縣查明辦理並同日批示在案仰即靜候該縣核辦毋庸急凟此批▲兪筱秋一件狀請駁回毛寳生再抗告由狀悉查毛寳生聲明再抗告一案業經本廳决定駁回并於五月十六日將卷宗令發無錫縣矣仰即知照此批▲李頌夫狀一件爲與克昌洋行債務控訴請求更正判决由狀悉該民對於本案判决旣全部不服應俟另行具狀上告時再就和解部公詳細聲明所請更正之處應毋庸議此批▲杜阿狗呈一件請求發卷執行由呈悉查本案卷宗業經發還原縣仰即知照此批▲柏壽臣一件狀請回復控訴由狀悉案經决定如不補繳訟費碍難受理此批▲朱永貴一件狀請諭飭張又新領榷交據以便永種由狀悉案經本廳終審判决所請應毋庸議此批（以上六月十四號） 
　　布告▲茲傳本廳承發吏考試及格人員夏服先姚元義於本月十六日上午九時來應服務仰即届時報到並先期繳納保證金一百元以便塡發執照此示中華民國十一年六月十三日廳長朱獻文 
[江蘇高等檢察廳]  
　　批示胡蓮生狀悉據稱各節係屬聲請再議事件姑候調卷核奪此批▲蔣梅初狀悉本案准予上告此批▲張耀原狀悉准如所請辦理此批▲陶理堂狀悉查此案迭經明白批示在案該民一再來廳凟訴殊有未合此批（以上六月十四號） 
[上海地方審判廳]  
　　公示送達（全文在本廳揭示場公布）第七七號（簡易庭）一件瞿鴻章與陳如堂因租屋涉訟一案（判决主文）被告人租住原告人所有胡家木橋四首房屋各一間均應於本年陰曆五月二十日遷讓自五月二十一日起至執行終了日止被告人並應各别給付原告人每回按月二元五角之租金訟費歸各被告人平均負擔右仰被告高長府知照 
　　判决主文（民一庭）一件判决錢阿棠與王寳生因保證債務糾葛控訴一案（主文）原判責令控訴人代償曹炳章虧用租欵及負擔訟費之部分撤銷被控訴人對控訴人之請求駁回訴訟費用除第一審應由被控訴人與曹炳章共同負擔外其餘各審均由被控訴人負擔（民二庭）一件决定汪鍚金訴兪仰伯借欵糾葛控訴一案（主文）本件控訴狀撤銷本審訟費歸控訴人負擔▲一件判决高三記訴顧森貨欵糾葛一案（主文）被告人應償還原告人洋一千二百零五元八角一分二厘本件判决准予假執行訟費歸被告人負擔（简易庭）一件决定張進發與王兆榮欵項涉訟聲明假扣押請求註銷一案（主文）本件聲請狀准予註銷▲一件判决顧松泉等訴龔蟾香票票欵糾葛一案（主文）龔蟾香應償還義成米號洋一百零五元長豐義米號洋六十九元繳由顧松泉朱馨芬分别具領訟費歸龔蟾香負擔▲一件判决 
張進發與王兆榮債務涉訟一案（主文）王兆榮應即償還張進發貨欵洋八十三元二角至本年中秋節應償還借欵元本洋一百元其借欵利息自上年陰曆十一月起每月二分計算應付至執行終了之日爲止但利息不得超過借欵元本張進發其餘之請求駁回本案訴訟費用歸王兆榮負擔 
　　批示一件郭榮森狀請追交給領由狀悉候派吏執行此批▲一件李瑞夫狀領發還餘欵由准領此批▲一件沈伯葵狀請迅傳原告到案訊明由狀悉已當庭諭知矣此批▲一件王耀純狀交案欵由准交此批▲一件蔣金護狀請强制執行由狀悉候傳案訊奪此批▲一件蔣成永狀請傳案押交由狀悉着即來案候諭此批▲一件張蔚雲狀請暫缓執行由狀悉准予暫缓執行此批▲一件章泉源狀領簿據等件由准領此批▲一件沈福順等狀領證件由准領此批▲一件陸靜安狀請銷案由狀悉准將葉氏開釋完案此批▲一件李明輝狀請限令將機器修完由狀悉候傳同張進發到案訊奪此批▲一件奚隆金狀交案欵由准交此批▲一件陶志宏狀請執行由狀悉查本案業據陸其祥提起控訴所請應從缓議此批▲一件周富記狀請展期遷移由狀悉此批▲一件王蔣氏狀請傳同原告到案面商由狀悉業已當庭諭知矣此批▲一件梅玉川等狀請鑑價拍賣由狀悉准如所請着即墊交鑑定費五元以憑核辦此批▲一件吳壽山狀請照判執行由准予傳追此批▲一件張　生狀交案欵由准交此批▲一件張　生狀請展期繳淸由據狀已悉此批▲一件魯文莊狀請給領由狀悉仰即來廳候諭此批▲一件蔣鴻正狀請抄錄由聲請悉准予抄錄此批▲一件陸其祥狀請飭傳被告之子押追由仰即來廳候諭此批▲一件周薛氏狀領案欵由准領此批▲一件彭全元狀請銷案由准悉准予銷案此批▲一件馬耀岩等狀請銷案由狀悉准予銷案此批▲一件李耀庭等狀領案欵由准領此批▲一件單邦錢狀領案欵由准領此批▲一件邱錦雲狀請執行由狀悉准予傳追此批以上六月十四日 
[上海地方檢察廳]  
　　批示劉學生二狀均悉本案應歸寳山縣合併管轄訴稱巡江吏業經將被告人之船扣押徑向該捕房請求歸案法辦可也此批▲叚鶴靈狀悉姑候傳訊核辦此批▲朱文源狀悉候送同級審判廳核辦此批▲倪妙生狀悉候飭警嚴拘到案訊究可也此批▲王趙氏狀悉候傳案訊奪此批▲沈張氏狀悉爾子沈金榮業予交保矣仰即知照此批▲具欽生狀悉仰候依法核辦此批▲沈長福狀悉案已起訴仰候判决此批▲沈戴氏狀悉仰即來廳候訊此批▲王玉山狀悉前以該民並非無力繳納罰金業予押追在案何得妄希免除所請不准此批以上六月十四日日 
 
 

Page 17

 
 
   
 
 

Page 18

 
 
自由談 
遊記 
[普陀游記] [  范烟橋]  
　　二十四日五時四十五分抵上海乘人力車逕至車站附快車返吳門忽大雨即由小輪船歸里此行八日不風不雨不寒不熱眞絕妙游山天氣也歸時衣履略濕無傷也 
　　普陀一名普陀落迦山今則别指一山爲落迦亦有浮屠惟須舟渡風大浪粗便不得歸故往游者絕少 
　　在平原者以爲海上必終歲大風不意此數日間無絲毫之風而波瀾拍岸如時時在海寗觀潮也其原因在山嘴左右突出環抱成灣故水勢受束幻成巨觀千步沙及金沙兩處最妙 
　　山麓三洞與山中三寺兩兩相襯汩則東爲梵音西爲潮音中爲朝陽寺則東爲法雨西爲普濟中爲慧濟論寺以東爲上全山七十餘寺一百八十餘篷均在法雨下論汩以西爲勝十餘洞天遠不及潮音也 
所謂篷者爲山僧苦修之處無厮養供役須自食其力無喧閙塵俗之擾昔多在山深僻處結茅爲舍今亦瓦屋矣 
劇談 
[梅訊（十四）] [  珍重閣]  
　　别姬一劇或謂重在歌舞而慧心人以爲項主飲酒歌拔山四句曁虞妃歌賤妾豈獨生四語眞有長使英雄涙滿襟之槪小樓嗚喑叱咤聲勁而銳峭而悲虞妃於委婉之中奮激揚之槪方其四面楚歌之際環顧座中罔不悲頽足徵聲音之道藝心之精感人深矣 
　　畹華每於臨鏡晚妝弄粉安黄之頃喉　間輒作嬌囀聲雖有聲無詞不出唇齒而韻度憨穉令人之意也消所謂牙根時度一聲鶯也可知其蕙性蘭襟無時不與歌曲融會唯其深造有得乃至流露無心遏雲繞梁非旦夕致吾人學問之道亦若是矣 
　　沈崑山與畹華至習比定卽日由京赴滬於二十一可以抵由二十三更當赴南通祝嘏也 
　　日昨學圃之人特定正廳座位數十客邀海上名流觀别姬足見賞音之至也 
　　况夔笙詞宗得石該文曰南無名无量聲佛前曾請人繪一佛像補白蓋原文曰得文名者宜供養之也然夔老之意尙擬請畹華重繪必蒙首肯也 
况夔笙詞宗曰前允非園主人作淸平樂已成十一解次第錄之繼聲而起者當不乏人也 
　　淸平樂壬戌五月幾望甘翰臣約梅畹華李雪芳集非園蓋香南二集以還斯爲甚盛會矣索詞得十一解 
　　歲寒芳意把酒今何世梅雪淸緣天與締都付狂生狂醉 
　　片霎錦繡乾坤十年湖海心魂花路不知南北非園合是桃源 
　　買花載酒倦極飄零後桃自紅肥櫻綠瘦已忍一春孤負（今年不看桃花並綠櫻花亦未寓目）總然無主韶光斷無未斷廻腸不分江關詞賦更爲梅雪平章 
　　聽風聽雨暫遺愁多許挹袖拍肩鶯燕侶下望人寰塵霧 
　　蒨雪灑落梅邊媚蘭靦覥人前都到狂生醉眼知他魏晉何年 
　　根蹯仙李梅亦神仙尉按譜羣芳稽姓氏各自天然名貴 
　　映雪梅更精神灑蘭雪亦温馨省識芳心寸寸南彊北勝休論 
　　紅筵促坐花近香無那對影瓊枝非計左明鏡未應如我（讌集與畹對坐雪接席）天涯靑鬢成絲十年前已衰遲容易芳風吹聚怱怱見說將離（雪芳明日之杭） 
影戲話 
[藝術上的紅粉骷髏（三）] [  卓呆]  
　　扮演的人要請他們腦中忘掉幾件事情外國片中的外國動作放在中國片中總覺得不是中國社會上習見的擧動實在不合式結果與不入情理的胡閙相等應當避去紅粉骷髏也有這的幾次但是好得還不多最要緊要俳優會體忘掉的是别去記着中國有想像式的舊劇和習慣爲主的所謂文明戲存在着所以舞臺上黄公覇式的假打鐵公鷄式特别打加入影戲片中都覺得有些裝腔做勢不像眞打容易叫觀客失去信仰這些舊方法萬不可去採用他攝影戲的化妝用着那所謂文明戲的化妝實實在在是大誤一面是在電燈下只好叫人遠遠看看影戲是有『放大』的時節的他們幾位都用這種舞臺化妝法不於大時已經面孔白如牆壁口目適成三個黑橄欖形狠不雅觀到一放大那簡直很淸楚了扮醫生的柴君這毛病犯得最大第十本裏粉也没有擦和像了崑戲裏的白面了病在潘公館時兩頰塗着黑灰也很看得出還有幾位配角中有用那鼻孔中出長毛的假鬚那眞不成話了 
　　背景天然的人工的都很適宜不過黨人的巢窟内一帶巨石砌成的牆壁畫的時候没有細心想到用的時候攝影時的遠近放到多少大小畫的人應當曉得否則彩頭露顯憑你俳優十分努力也襯托不出咧 
小說 
[社會小說人間地獄（一二五）] [  娑婆生]  
　　第十九回獄吏威嚴逞權飛黑索將軍情重傳片救紅妝當時那一羣警察將薇琴連拖帶拉的轉了一個灣進了一重小門到一所僻靜小院子裏去這院子只有朝南三間小屋屋裏只有西邊一間有燈光内中有人說話聲音其餘俱是靜悄悄的巡警將他帶到那裏指指東邊一間屋子道走進去薇琴望進去黑洞洞的伸手不見五指也不知道這黑屋裏有多少鬼怪蛇狼立住了脚嚇得不肯進去那幾個巡警不由分說的將他一推薇琴蹌蹌踉踉身不由已的跌進屋裏去了巡警見他進去忙順手將那扇房門砰的一關接着反扣起來薇琴這時候身入屋裏借着外面星月之光仔細一瞧一間空屋子没一些東西也没第二個人呼天不應呌地不靈心上又驚又怕身上又寒冷腹中又饑餓免不得吊下幾點眼涙怨恨爹娘貪圖幾個錢呌我做不名譽的營業結下浪子怨仇今天下了黑牢還不知性命如何如果我是一個好好的女子或是官宦人家的小姐少奶奶就是犯了罪恐怕他們也不敢這樣磨折今天只好怨命了後來一想我就算是個土娼土娼也是個人犯了罪捉了來也應該問一問該打該罰該剮該殺總有一個交代總没有一言不發不問靑紅皂白將我先關起來受餓受寒的道理再瞧一瞧那一同進來的周大少爺怎麽化上五角錢就放出去了呢這明明是警察老爺有意凌虐我想不到警察衙門是替他們老爺們爭風吃醋報仇洩憤的地方怪不得家家女兒都喜歡嫁給老爺們和當少爺們的呢原來有這等威風利害薇琴一人孤凄可憐的背抵著牆兀自在那裏一面拭涙一面胡想忽然窗外一陣呼呼的大風將北面一扇紙窗　喇一聲吹落在地薇琴疑是天崩地蹋蹲下身子靠著牆根只索索的抖個不住外邊看守的人聽見這個聲響趕忙的走進幾個人執著一盞查夜的諸葛燈開了門進來一照那盞燈光黄黄兒圓圓兒先在屋内四邊一射射到薇琴的臉上便不動了只聽那執燈的人叱道看你不出你到有飛騰走璧的工夫你還想扒窗子出去嗎哼哼你再不安靜些我們將你銬起來了薇琴抖抖的道我也没動一動那巡查的人你不動窗子會自已掉下來嗎薇琴道窗子是風吹下來的也算我的罪過嗎那巡查的人忽道賤東西還要强嘴旁邊又有一個巡警道大槪他是嘴巴作癢說罷搶上前一步趁著諸葛燈的光亮照凖了薇琴的粉頰上拍的一下薇琴萬萬想不到他動手動得這樣快法來不及躱閃竟吃著一記......鄒芝誥聽伍仲良說到這裏連忙插嘴道噯喲那個警察怎樣下得了這個辣手如果程藕舲在旁邊見了這樣一定將自已的嘴巴凑上去情願替他代表了伍仲良道你莫着急幸喜薇琴的運氣好那個打他嘴巴的巡警手上正戴著一副狠厚的絨繩手套没預備打人戴著没去掉打的時候又來得怱忙來不及除去因此一重障碍薇琴到得著了大便宜軟綿綿的打上來並不覺痛要打第二下子的時候薇琴早已雙手抱臉趁勢滾在地下了那執燈的巡查道今晚且饒了他明天等區長來好好的收拾他說罷便惡狠狠的一陣皮鞋聲音走了出去仍舊將門緊緊的反扣著 
[餘瀋] [  吳太玄]  
　　吾人生活至低之限度衣煖食飽安居樂業而已足無待乎他求也然一陷利欲之壑即得寸進尺貪鄙無饜時猶飛蛾之撲燄不糜其軀不止也今有人焉督軍矣而熱中巡閱巡閱矣而垂涎總統然一遇危急則亟求脫身事外下儕齊民稍復得勢則又野心勃勃不可自遏前言猶在遽食而肥吾不知其淸夜自思亦有所省否 
 
 

Page 19

 
 
   
 
 

Page 20

 
 
常識 
　　（一）投稿本增刋者其材料除衛生法制道德經濟四項外增敎育科學宗敎市政雜錄問答六項其語涉攻訐個人者恕不登載 
　　（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦草字跡不易辨認者佳構亦從割愛　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其領酬時之署名蓋章須與投稿時同 
　　（一）問答一項專爲喜閱本增刊諸君實有疑義藉便討論起見當擇要登載恕酬不給 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增刋得酌量增删其字句 
　　（一）投稿不登載者原稿恕不發還 
　　成功百訣十一版沈有乾君成功百訣茲經本館十一版每册仍收回印本銀五分外埠函購加寄費一分售書處本館營業部寄售處中華職業敎育社中華書局 
常評 
[報紙緣起] [  老圃]  
　　王安石多武斷之說然謂春秋爲斷爛朝報其說實未可厚非說文有䢋字讀與記同此即中國最古之新聞記者與訪員䢋从兀其義爲荐陳猶今言報也䢋从辵其義爲行走猶今言訪也孟子言詩亡然後春秋作䢋之所採爲詩䢋之所記亦卽爲春秋左傳引夏書曰遒人以木鐸徇於路官師相規工執藝事以諫正月孟春於是乎有之劉歆與楊雄書曰三代周秦軒車使者逌人使者以歲八月巡路宋代語童謠歌戲知䢋之爲職於春秋二季出而采風問俗故歸而記之卽謂之春秋猶今之月報季報耳魯史曰春秋然春秋不必爲魯史墨子書言杜伯之鬼射殺周宣王周人從者莫不見遠者莫不聞著在周之春秋莊子儀之鬼荷朱杖擊燕簡公燕人從者莫不見遠者莫不聞著在燕之春秋袾子敲觀辜殪之壇上宋人從者莫不見遠者莫不聞著在宋之春秋羊觸中里徼殪之盟所齊人從者莫不見遠者莫不聞著在齊之春秋凡此所謂春秋實卽當時之報以魯春秋而言亦卽魯之宮門抄政府公報此王安石所以指爲斷爛朝報也凡古代報紙皆發源於政府歐西有報始於羅馬大將愷撒當時由政府發行專記元老院事兼及民間雜事其拉丁字曰ＡｃｔａＤｉｕｒｎａ秦言日錄也日錄之制今不能詳其後一千五百六十三年凡尼司與土耳其戰民主政府始出戰報每月發行一次實近世報紙之嚆矢今西人名報紙曰戞才脫Ｇａｚｅｔｔｅ乃凡尼司貨幣之名當時每紙値一戞才脫也 
衛生 
[滅蠅十則] [  宗唐]  
　　蠅之爲害人盡知之故各界人士極力鼓吹謀所以滅之之法茲當夏令速起撲滅猶爲亡羊補牢謹貢數則備採擇焉一隨地演講使社會人民了解蒼蠅之害能傳病於人并隨時告以種種滅蠅方法 
　　二邀集親友鄰居輾轉勸告使沿家比户協力同心從事滅蠅 
　　三學校中奬勵各學生組織捕蠅競賽會或召集學生父兄勉之盡力滅蠅 
　　四製就撲蠅器具及殺蠅之紙與藥等分發各商店或散給各親友 
　　五一切穢物均須蓋覆 
　　六一切溷池厠所注以藥水使蠅不能生亦不能入 
　　七廚房碗碟等都用鐵絲網 
　　八斷絕蒼蠅留下生育之地 
　　九夏秋以後亦宜格外留心見蠅便滅 
　　十年年如此努力進行切不可半途而廢（乙種酬） 
道德 
[醒世語] [  徐德麟]  
　　名譽乃永久的性命及金錢乃暫時的 
　　作事不患不成惟患無恒心 
　　自治爲自由之基礎欲自由者當先自治 
　　吝與儉兩不相同世人當細察之 
　　心氣平和乃養身之秘訣 
　　小心謹愼爲處世之大綱 
　　公益卽是私益　 
　　守財奴之子孫鮮有不敗家者 
　　爲子女早成婚者不啻自殘殺其子女 
　　身後舖張不足爲榮耀若是人人追慕方足爲榮耀 
　　爲國民者當遵守本國之法律 
　　受人辱不得謂恥不雪恥方得謂恥 
　　事苟問心無愧便可毅然爲之 
　　作父兄者當自修已之身心方能訓誡子弟 
　　作淫邪小說者雖狗彘亦不食之 
　　身體殘廢名曰廢人無職業者亦可以謂之曰廢人（乙種酬） 
經濟 
[貿易種類之表解] [  樓明遠]  
　　貿易現象錯雜紛紜然試爲分類言之則有可列表而申解者如下 
（表） 
　　國境内交換貨物謂之内國貿易國際間交換貨物謂之外國貿易内國貿易又分爲二種一曰批發貿易即躉賣躉買貨物之謂二曰零星貿易對於批發貿易而言即零賣零買貨物之謂外國貿易又分爲三種運輸他國貨物入於已國者輸入貿易也運輸已國貨物入於他國者輸出貿易也兩國交換貨物而必經過他國者經過貿易也於此有宜注意者外國貿易有自動與被動之别自動的外國貿易ＡｃｔｌｖｅＦｏｒｉｅｇｎＴｒａｄｅ者以自資自力經營者也被動的外國貿易ＰａｓｓｉｖｅＦｏｒｉｅｇｎＴｒａｄｅ者以外資外力經營者也前者如列强各國是後者如我國是可恥也（乙種酬） 
法制 
[未遂犯之種别] [  吳子雍]  
　　凡因意外之障礙未曾產生犯罪之結果而負犯罪之責任槪謂之未遂犯但就其種類而言則有着手未遂犯與缺效未遂犯二種今分别述之於次 
　　着手未遂犯犯人已着手實行其犯罪之意思因意外之障礙致不能實行其意思時謂之着手未遂犯如　殺人而持刀正在實行之候忽爲巡警所捕是也 
　　缺效未遂犯犯人已實行其犯罪之事實後而因意外之障礙致不生意思中之結果時謂之缺效未遂犯如欲殺人而服以毒藥後經被害者自服解毒劑而不曾死亡是也 
　　由此而言著手未遂犯與缺效未遂犯其區别之點即着手未遂犯未完畢其實行之行爲缺效未遂犯已完畢其實行之行爲也（乙種酬） 
 
[之圖共其民國舉易擎衆]  
敎育 
[敎育方法之變遷] [  緩川]  
　　人類敎育之方法蓋已經過以下二期之變更 
　　第一期天然敎育 
　　不用文字直接從各方面得到零亂片碎之知識及經騐如野蠻時代及幼稚時期之敎育均爲此一種 
　　第二期文字敎育 
　　間接從書本上學習各種知識及經驗其間又分爲二期 
　　（一）私塾敎育無學級之編制無學科之區别不規定時間之一種敎育 
　　（二）學校敎育有學級之編制有學科之區别已規定時間之一種敎育 
　　　學校敎育却又有三期變遷　 
　　（一）私塾化學校敎育用注入式的一種敎育 
　　（二）日本化學校敎育用啓發式的一種敎育 
　　（三）美國化學校敎育用設計的一種敎育 
　　攷美國化學校育打破敎室之限制打破學科之區别打破時間之規定又能打破文字之縛束而爲有系統計畫之一種社會敎育足與第一（天然敎　）第二（文字敎育）二種相對抗故簡直可稱爲 
　　第三期設計敎育（乙種酬） 
雜錄 
[防盜談] [  曹文海]  
　　滬上近年以來華租二界盜匪日盛搶刦商店日有所聞然被搶刦之店舖大半兌換銀錢之烟紙店及小錢莊等其搶刦之原緣此等店舖店堂中必有銀元鈔票銅元散置於賬檯上最足引動匪徒注目遂致頓生盜刦之心假托欲購紙烟或欲兌銀角以行搶刦昔歲租界司警務者鑒於匪徒搶刦店舖更有傷人之事異常注意曾傳各烟店主勸諭櫃檯之上裝設活動鐵欄以防盜匪混入店堂此等勸諭實爲防衛起見所費且亦無幾惜一般店主多屬吝嗇將善言良語視爲耳邊之風遵行者甚鮮耳邇日又勸令未裝設者迅速裝置余願兌換銀錢各店母算小而失大然而弭盜之法在負地方治安之責者當求其　本所在要不僅在店舖裝置鐵　已也（乙種酬） 
問答 
[黄湘雅問]  
　　自山格夫人以限制生育號於世識者皆認爲今日重要學說但山格所述三組辦法尙不能認爲萬全按淸朝野史大觀二卷八十三頁敬事房太監之職務條帝幸妃畢總管太監必跪而請命曰留不留帝曰不留則總管至妃子後股穴道微按之則龍精皆流出矣曰留則筆之於册以備受孕之證云云據此敬事房太監確有限制生育之法似較山格所述可靠而易行惟所云後股穴道究在何處尙乞海内生理專家明白圖示俾節慾者可以按法施行或者能以中華舊法凌　山格造福人類當来淺也 
來函 
　　昨見貴報常識欄中載有『記吳江中學勇敢學生』一篇其中所載之情形與事實不符蓋此呈之發生並非本星期三我校並未與四中比賽足球而被焚者並非七十左右之老嫗醫治被焚者之各費由同學及敎職員共同擔任且我校並無壎之一人全是揑造又鄙人之姓非王者之王係黄色之黄茲特更正如下去冬舊曆十二月八日下午我校同學游散於操塲上忽由林薄中見黑烟陡起余卽奔往觀察有一江北船梢部被焚火勢甚烈余立即躍入水中將梢棚盡力拆開以救艙内之人當時艙内烟燼彌滿有一三十左右之男子僵臥烈火中又有一老嫗及三尺之童不在其旁而被火驚呆束手號哭莫知所措及余將棚盡行拆去後一面將垂死之人挾置船首一面將老弱二人負至岸上事後校内同學及敎職員集金爲其醫治及購必須之物此事去冬舊曆十二月十一日已載各報端之地方通信欄中某君事實未得眞相雖與我校尙無十分關係然或一旦我校有重大事件發生則他人有鑒於此次之事實不確則雖確實之事悉將使人懷疑矣爲此不得不特函聲明黄南屏 
 
