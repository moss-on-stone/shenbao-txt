# 1922 - 126 - 4917679

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[張作霖與東三省（冷）]  
　　張作霖今聞以東三省獨立矣此雖與國家有害而無益然張作霖之爲張作霖郤可以此覘之 
　　覘之者何即張作霖平日究於東三省具若干勢力也簡言之即張作霖於東三省平日是否有統一之力也今北京總統免張作霖之職而授之其部下張作霖之不肯奉命固也張作霖之必以東三省獨立亦意中事也惟所授之人果聽張作霖之命而獨立歟抑聽北京總統之命而代張作霖之職歟今雖各有辭電似不肯代職然此乃官界之常例尙不足以測其誠否故必須俟若干日後東三省内部有無變動始得知其眞相耳 
[命令]  
　　五月九日大總統令據直魯豫巡閱使曹錕電呈據駐鄭旅長靳雲鶚王爲蔚等報稱河南第一師師長趙傑率領所部襲攻鄭州職旅迫不得已竭力抵禦等情查鄭防向由該兩旅駐守趙傑竟敢聲言驅逐徑行襲擊已電飭該旅長等固守原防勿得輕進請卽將趙傑褫奪官勳並免去本兼各職交河南督軍依法訊辦等語豫省地方緊要該師長趙傑身爲將領豈容任意稱兵擾亂防境着即行褫奪官職並勳位勳章交河南督軍趙倜依法訊辦以肅軍紀此令 
　　又令陸軍總長鮑貴卿因病呈請辭職鮑貴卿着給假五日俾資調理此令 
　　又令陸軍次長金紹曾著暫行代理部務此令 
　　五月十二日大總統令國務院存記之劉文田寗賡韶著交財政部酌量任用此令 
　　又令鄭長庚授爲陸軍憲兵上校徐魁武殷家昌金志昌韋發恩侯炳南陳奎勝黄占斌張樹棻均授爲陸軍步兵上校賈振琪授爲陸軍騎兵上校蔡忠敏授爲陸軍砲兵上校井得順加陸軍步兵上校銜此令 
　　又令蘇錫麟錢廣漢均給予二等大綬嘉禾章吳大鶴岳盛宣均晋給四等嘉禾章此令 
　　又令王家勳晋給二等大綬嘉禾章夏得卿晉給三等嘉禾章李壽庚給予四等嘉禾章此令 
　　又令司青山朱冠英均晉給三等文虎章周鼎朱仲昇李銳張萬貫汪啓禮均晉給四等文虎章此令 
[國内專電]  
　　北京電保議王承斌以重兵鎭榆關馮玉祥以重兵鎭隴海路内閣擁王對財政請徐將崇文門稅及烟酒署孟祿主義開放幷請財政公開（十二日下午九鐘） 
　　北京電昨保議先剿灤州潰軍趕復河南秩序對粤攻贛則由贛先行支持吳對南不主用兵 
　　北京電馮玉祥電保對叛軍宜根治免二次用兵對三區地盤留馬福祥餘請新内閣平允任命此役出力者其名單待探（十二日下午九鐘） 
　　北京電張作相駐灤收容殘部張作霖孫烈臣吳俟陞均己回奉籌辦善後（十三日下午二鐘） 
　　北京電使館息張作霖已離樂亭出關在灤奉軍係張作相所率約七千餘（十二日下午二鐘） 
　　北京電張作相派員到津求王承斌放其帶隊出關王請示吳吳覆砲及機關槍留下人馬可行若須遣散費則應照章繳械候遣張作相未覆到（十二日下午二鐘） 
　　北京電毅軍請援往勦外息某方慫恿張將滿蒙除外於中國版圖實用黄藍旗幟但院見吳俊陞電告文日就奉督任（十三日上午十二鐘） 
　　北京電豫軍繳械者三千擊潰者六千被俘軍官云早知吳使在河南决不動因交通部電告吳已遭不測故趙傑下令攻擊鄭州今後悔已遲（十三日上午十二鐘） 
　　北京電豫軍參預襲直者共三十六營馮電吳宜完全解散 
　　北京電吳到保後調萬餘人進紥中牟開封今日（十）（二）北京鄭州車已通（十二日下午二鐘） 
　　北京電潘復以重金希圖出山吳曰潘刑事犯也誰敢保他 
　　北京電曹錕保彭壽莘爲十六師長將第十四混旅及補充一團併入十六師（十三日上午十二鐘） 
　　北京電曹錕請五百萬欠餉部擬發二十萬交劉夢庚吳請二百三十一萬已發四十萬又薛之珩代曹籌餉十萬現一萬票交王毓幹送保（十三日上午十二鐘） 
　　北京電孟恩遠王占元代張作霖疏通曹吳曹無不可吳曰我不懂中國竟有人廻護紅鬍子者是奬勵强盜也孟王無顔而回 
　　北京電吳堅請董康長財謂廓清財政積弊非董莫屬財次擬趙椿年鹽署長有項某說因汪士元不諳英文（十三日上午十二鐘） 
　　北京電警廳印三禍首照相千二百片由容光包辦分行全國通緝梁葉已不在津計程尙未抵日到日說係先放空氣張弧尙蜷伏在津（十三日上午十二鐘） 
　　北京電昨吳在保謂盧永祥通電與彼主張漸近又謂盧政聲尙好外傳吳不樂盧非事實 
　　北京電吳意膠濟路基金維艱謂九六債中應提出千五百萬助膠濟（十三日上午十二鐘） 
　　北京電王士珍組閣認爲尙未至拜命時機非絕對不就 
　　北京電吳佩孚亦主張恢復舊會但東海絕對不肯所以吳不來京 
　　北京電長辛店豐臺一帶直軍曹吳調赴豫境作戰（十三日下午二鐘） 
　　北京電曹錕電十六師拱衛京畿請以旅長彭壽莘升該師師長缺額由直隷補充團撥足（十三日下午二鐘） 
　　北京電滬寗路對杜敦催還舊欠促政府向滙豐借新借四百萬所開條件有更變滬寗管理權 
　　北京電延吉接收日本軍用電話辦法八條月前張作霖不許接收故六道溝至上三峯日郵局繼續通話（十二日下午二鐘） 
　　北京電憲兵司令車慶雲明早（十）（三）接任（十二日下午九鐘） 
　　北京電贛陳以贛防日急請撥大批械彈並謂若不接濟則不敢負保守之責（十三日下午二鐘） 
　　天津電京津時報稱確訊張作霖巳下令宣布滿洲獨立且謂擬與各友邦訂約函電請寄灤州 
　　天津電聞奉張回奉後又籌備援兵重赴開灤背城借一現灤州奉軍仍負固直軍開往約二萬人開平將有戰事 
　　天津電昨（十二）有奉軍十餘軍自山海關開至灤州直軍由京奉路前進者亦絡繹不絕（十三日下午一鐘） 
　　天津電王承斌移總司令部於軍糧城有追擊意 
　　天津電紅會分三隊向各陣地爲屍骨之掃除並救傷兵未斃者 
　　天津電津商會營行界舊存救國儲金六千元爲暫供紅會急需將來仍由該會負責（以上十三日上午九鐘） 
　　天津電順直同鄕宣布曹銳邊守靖十大罪狀内有盜賣國土橫征暴歛吞欵在千萬左右 
　　天津電連日有奉兵千人由海船運赴營口遣散 
　　漢口電外傳九江發生變化頃招商江新輪自潯來電安靜如常 
　　漢口電軍訊馮率陜軍兩混旅及第十一師由中牟圍攻汴北王都慶率鄂軍二十一混旅及第八旅由上蔡圍攻汴南鄭州電報元（十）（三）午始通北上票車元晚可達偃城由湘開鄂車在錫李橋越軌元晚赴湘車停開（以上十三日下午八鐘） 
　　漢口電傳直軍有兩旅由津浦路南下沿隴海路向開封進發馮軍亦奉令沿中牟韓莊前往會攻現僑汴外人及商會代表請馮暫勿進逼待最後解决裴其勳胡大同等二次赴鄭與馮商停戰條件趙倜亦允日内移交 
　　漢口電鄂軍王旅及靳旅眞晨由信陽前進至長台關清淮鋪與豫軍遇接戰數小時豫軍敗退眞午王靳兩旅佔明港鎭王鏡清一營搜剿後方潰軍大部均向確山進發 
　　漢口電蕭派秘書長孫爾康赴津保商善後及防禦北伐事 
 
 

Page 5

 
 
   
 
 

Page 6

 
 
[國内專電二]  
　漢口電趙傑不服調停仍據險抗拒其大本營在臨頴許州間眞日被馮軍攻破傑已逃馮軍眞（十）（一）文（十）（二）克復中牟尉氏扶溝等處逼近開封 
　　漢口電馮派二十二旅長張之江率兩混成團南下與王靳會合已抵新鄭現駐馬店以南無大股豫軍被毁路軌正趕修北上車寒（十）（四）可到駐馬店約三四日全路可通 
　　漢口電贛陳派張之傑到鄂商濟械彈禦北伐蕭對北伐亦注意聞密電曹吳主張速開統一會議以和平手段消弭南北戰爭極爲曹吳嘉納（以上十三日下午七鐘） 
　　成都電各方要人多主融和内部迅速出兵劉湘定率師入鄂令唐廷江李樹勳袁斌卽到夔座候令楊森將同劉出師已催所部王旅速由簡到内江集中 
　　成都電劉湘代表郭開文等得劉覆後日來又復出面接洽將由省議會先提出辦法 
　　成都電省會昨日舉行臨時會開會式（以上十日下午十二鐘） 
　　香港電港警察拘陳炳生因其在廣州犯殺人罪不欲其居留香港昨海員工會邀港百餘工團集議决定聯呈港官根據罷工時條件所有辦事人不能無故遞解出境一條言陳在港無犯罪被捕係無辜幷言望政府對與解决罷工問題條件有抵觸者勿令發生等語 
　　香港電梧州團體電魏邦平挽留鄭潤琦旅鎭懾地方 
　　香港電魏邦平以當押店仍未復業昨布告禁止軍人强當强贖 
　　香港電孫任劉震寰爲廣西全省綏靖處督辦幷令劉派兵駐防桂林（以上十三日下午六鐘） 
[公電]  
　　開封來電各報館公鑒竊以護國衛民疆吏職在守土窮兵黷武殘民即以禍國我豫自民國以來賴我趙督剿除白匪保境安民歷次政變從未有以一兵一騎加入戰爭之漩渦是不忍以衛民者害民以護國者禍國往事具在昭然若揭孰意自吳佩孚撤防來豫盤踞要害把持交通逞彼奸謀助我内亂逼王督以去武漢縱馮旅以擾關中歲歲征戰迄無寗日我豫民内苦於災荒之迭乘外迫於强權之侵擾杼軸已空而供應不暇脂膏已盡而慾壑難塡吳佩孚歷年在豫之搜括實爲國人所共知今則直奉大戰又見告矣兵凶戰危何所底止若不閉關自守聲明中立我豫民饑饉除生尙堪供此自殘同胞者之犧牲耶現爲自衛身家計爲縮短戰事計萬不得已惟有懇我趙督軍援照山東田督軍勸告息爭之通電即日宣佈武裝中立實行驅逐有關戰事之客軍卸除武器尅日出境假有破壞中立者自當作正當之防禦豫民雖懦必能合三千萬同胞以爲我趙督軍之後盾也諸公名流碩德諒表同情從此彰公道而弭戰禍不惟豫省之福亦全國之幸也臨電不勝急切盼禱之至河南全體公民同叩印 
國外要聞 
[日政府對梁葉亡命之態度]  
　　梁葉等已抵神戶 
　　東方通信社十二日東京電云據傳梁士詒葉恭綽張弧三人曾亡命日本之說今三人已於十二日變名到神戶關於此事外務當局語曰鑒於奉直戰爭之際盛傳日本政府援助張作霖說一部分人云如准其登岸似或有宣傳爲日本庇護而與援張說以根據之憂然日本對於奉直戰爭嚴正確守非干涉主義此事甚明確况允許此等政治的亡命客之登岸爲國際上之通例若日本果拒絕其登岸是不僅違反國際之通例且爲明與奉直戰爭有關係而其結果爲相反我絕對非干涉主義也假令易地而反對派之首領戰敗而亡命來日我日本政府均同一許其登岸而在我國土之範圍以内保護其生命固可弗論惟無論何人有以我國爲政治的陰謀之策源地者則我國當嚴禁之我政府於此宜預防之且對於此點有嚴重監視之必要也 
[日内閣風潮告一段落]  
　　世界新聞社東京通信云日内閣改造風潮前已略述其經過但當時以爲三日内閣會議必能解决乃是日閣議則並未解决此中原因固一由於中橋元田之無下臺法再則由於憲法問題之突起蓋高橋及政友會幹部初本决意奏請免中橋元田之職而日本憲法第四章第四十五條有『國務大臣任輔弼天皇之責』之規定所謂國務大臣無分總理與閣員均直屬於天皇如高橋奉請免中橋元田之官則蹈干犯天皇大權之嫌其責任實無人敢負也是日閣議旣不能决定此改造問題於是政友會乃請西園寺出爲調停西園寺因此次改造之廠結固在中橋元田然山本農相之反對改造實助長非改造派氣熖之薪乃於昨晨使人迎山本至興津欲說山本使　反對改造以殺非改造派之氣熖顧山本旣赴興津仍抱反對意見西園寺請其爲調人亦堅辭不受晨往夕返唯火車間多一頭等坐客内閣改造問題則依然糾紛如故政友會幹部睹此情形乃立兩策（一）内閣總辭職（二）中止改造再待時機關於第一計畫爲内閣總辭職時天皇必下詢元老意見此時由西園寺公進言請只准中橋及元田辭職而留高橋至於第二計畫爲暫將内閣改造問題擱起以全文鐵兩相面子俟風潮平息再圖改造唯第一計畫手段太硬黨内之分裂可虞而總辭職奏文上後倘天皇不卽發落則夜長夢多或恐又釀他變故結果遂决取第二策由高橋擬一覺書自認目下非改造之時機當停止改造之談判以俟異日今日閣議時即提出於閣議於是政友會内閣之改造風潮遂告一段落 
　　但此次改造風潮原因極複雜今日雖暫告一段落而將來則或尙有多少之問題而問題之發生則在於第二次高橋内閣再提議改造之際此第二次之改造提議目下自難言時期然高橋此後與中橋元田旣益陷於不能兩立之地位其必欲去中橋元田而後已自爲不可避免之事實如再逾一兩月中橋元田兩人尙不自行下野則改造問題之又提出於閣議亦勢所必然也就事實論此次之改造不成乃政及會幹部維持政黨及政權之苦心非改造派實無勝利之可言骨裏之勝利則在改造派唯骨裏改造派雖佔勝利自皮相觀非改造派之面子實已挽回到十二分經此一挽回之後自亦樂於乘機下野結果或不出一月竟自行提出辭職書亦非必無之事不過此事雖非必無要必爲有條件之下野所謂有條件之下野或削高橋總裁之頭銜使其專任總理或將幹部改造排去主張改造内閣之橫田千之助武藤金吉·小川平吉等今雖不可知要之二者必居一若曰無條件則未免早計 
　　此次風潮起時其勢極猛如此解决雖不澈底然亦不過多延一兩月或三四月之時日結果恐終須改造也 
[協約國對俄仍未一致]  
　　日諾瓦會議俄覆文提出後之情勢 
　　日諾瓦會議俄代表已於十一日提出其覆文矣茲將覆文要點撮舉如下（一）陳述公債及戰債不能承認之種種理由（二）恢復私人産業之原則按諸俄國制度不能實行礙難照允惟外人産業之歸國有者其業主得於俄政府許以産業作爲讓與權時享受優先權（三）主張互相讓步往年各國干涉俄事及對俄施行封鎖使俄人受重在之損失各國如願照償則俄國願承認各項公債（四）駁絕協約國所主組織混合公斷裁判所之議其理由爲此種裁判所必不能秉公判斷各問題（五）俄國主張舉派專家組織混合委員會凡各國與俄國間之財政爭端均移交該委員會籌商解决辦法（六）非難各國漠視俄國所最注重之財政信用問題協約國僅圖使俄國承認債務而不提及借欵俄國承認各國所提出令俄履行之各項義務以前當知各國究將予以若何之財政助力俄國對於清償債務事不欲以力所不逮者輕許各國即所以表示其誠意參與日諾瓦會議之各國代表多有身自否認債務及没收私産者而何以獨不許物國出此協約國之用意殆在打銷蘇維埃主義如俄之大國斷不能永使孤立各國如不以必要之欵供給俄政府俾輔助生利事業則俄國承認公債亦復何益（七）禁止文字宣傳不能照矣惟不合法者亦願加以遏制（八）俄國與羅馬尼亞之關係當於適當時討論之俄非被征服國協約國不應以對征服國之語調施諸俄國覆文之結語關於泯除異見一端有樂觀辭句並反覆聲明俄國和緩之意志當晚英代表喬治氏法代表巴爾都氏意代表山塞爾氏開會考慮俄覆文不列顚帝國代表團亦開會商决行動之方針喬治氏對於俄覆文所滿意者爲「俄國期望和平及願加入不侵犯的條件」之一段以爲續開談判之希望尙未盡絕比代表則以俄國延宕一星期之久而覆文猶閃爍其詞如會議决裂咎在俄國比國不負其責俄國旣拒絕恢復私人産業比法兩國當然失望聞兩國代表現皆靜待政府之訓令以定接受覆文爲繼續討論之基礎與否意代表則與英代表同一步趨至於其他各國代表之態度多以爲俄覆文將令談判更爲棘手英國報紙之意見俄覆文或將令會議休會英財政大臣賀恩爵士因外間喧傳英國議以巨金貸予俄政府日者特向國會聲明並無此事衆大欣慰統觀兩日情形日諾瓦會議前途之否泰尙未可預言也又法代表巴爾都氏曾宣言曰「法國决不能贊同當會議進行考慮俄事之際而容混合委員會無限期集議英國今建議以已成事實之疆界爲基礎宣佈東歐之休戰靜待所派委員會查視之報告」由此觀之英法代表之意見恐終難脗合也 
[南愛爾蘭内爭近聞]  
　　南愛爾蘭贊成與反對和約兩派近互相戰鬭平民之生命財産頗受損失五月四日雙方領袖在杜白林會商後宣布休戰四日以期雙方代表得間覔得陸軍統一之基礎各處均停止作戰雙方允遵守保全私人産業之計畫同日杜白林消息新芬黨領袖伐勒拉氏於自由邦軍隊戰勝共和軍後宣布休戰今已舉派委員考慮調和方法兩派陸軍於是各釋俘虜及採行其他和緩計畫反對和約之軍隊遵守愛爾蘭共和軍軍官會議之議决委棄近今所占杜白林之郵局擁護和約軍隊則將五月三日在基爾根尼所俘對方之兵一百零八名一律無條件開釋新芬黨國會因考慮愛爾蘭統一之和平委員會（該委員會以自由邦官員五人及反對和約之代表五人組成）一時未能提出報告故曾於五日宣布休會至十日原議休戰四日之期限亦因以展長十日新芬黨國會復開會議議長提出和平委員會之報告内謂委員會共開會十一次兩派軍官開第一次會議擬談判休戰事但其時間全爲覔取契約之基礎所占報告結語曰「吾人卒未能商定基礎也」翌日新芬黨國會因和平委員會允續開談判復宣布休會至十七日休戰之約則仍有效據和平委員會兩派代表之報告觀之近今談判之失敗乃因共和黨不肯接受以承認大多數國民贊成和約之公文爲討論基礎之故雙方顯願承允勿爭選舉惟反對和約派揭出之建議内有重行選舉新芬黨總統而不牽涉和約爭端之解决一條擁護和約派則主張於選舉後組織混合政府 
[福州盲童學校學生抵英]  
　　福州盲童學校中國學童八人諳音樂前赴英過滬之際曾獻技一次茲悉到英後曾於日前赴攝政皇公園聖登斯坦旅館獻技並陳列本校盲童所製之各項用品聚觀者頗衆諸童後由旅館主事者欵以茶點乃歡謝歸寓 
國内要聞 
[張作霖尙圖一戰]  
　　東方通訊社十三日奉天電云據奉天官場方面所傳集於灤州之奉軍約五萬而曩絕斷退路之第二十七師已越山路而於今明日中當可與本隊相合張氏則依然期欲再戰將軍隊之統率者大更換登庸新進之將校而努力振刷士氣不已又謂東三省之解散軍亦一致復舊必可與直軍復戰現由奉天以黑龍江及其他各處調來之軍隊向關内運送不已是可謂張氏猶不肯捨去戰意也然果能挽回勢力與否頗屬疑問恐戰局尙延長亦不可知奉天省議會總商會等各團體對張作霖之免職查辦命令協議之結果雖向徐總統發挽留張氏之電報然是似中國之對於督軍之更換一種照例儀式殆無意味者也又總商會對灤州之張氏亦電請速即歸任維持秩序以安省民然張氏對之已發回電謂不達目的誓死不歸又同日奉天電云以十日總統令發表之奉督吳俊陞·及省長袁金鎧·又黑督馮麟閣·及省長史紀常四氏於十一日已一齊提出辭書 
[大陸報之北方軍事消息]  
　　大陸報十二日保定電云丁錦電吳述統一希望吳覆稱國家統一將視總統之能否自退以爲斷苟能敝屣尊榮則統一不難實現云云前年主張廬山國是會議之張紹曾氏昨夜抵保已與吳使相晤馮玉祥已入開封接豫督篆同日北京電云據最近官中報告入關奉軍共十一萬直軍作戰者七萬三千尙有三萬五千則隨馮玉祥留駐鄭州奉軍敗後繳械投降者截至今午止共七萬逃回灤州者約八千但外訊則稱奉軍在灤州者約三萬人張作霖雖有續調援兵入欄之說恐未必確馮玉祥電稱刻在隴海一帶兜擊趙傑敗兵昨夜下令任寳德全帮辦河南軍務常德盛歸德鎭守使同日北京電云奉軍得奉天援兵後現以五萬餘人屯集昌黎灤縣周圍日來正從事掘壕直軍由火車運往該方面者數約與此相埒現展布於唐山附近距奉軍前哨五哩奉軍若不續退旦夕恐復將開戰該方面外人之安寗現殊可慮匪特因軍隊之故且因該區礦工上月内因軍隊行動糧食工資皆不能照常供給若輩或將因以騷動也 
[北京通信（靜觀）]  
　　内閣問題已决定▲奉張免職令將發表 
　　最近兩日内閣問題可謂甚囂塵上本之千呼萬喚之王内閣終將排倒一般所謂英美派政黨派而實現其中經過約略可言黨戰事勝負初分時原有現内閣暫爲不動之議蓋因王士珍偶聞組閣之言即欲掩耳而走故東海亦不願十分相强迨經東海以密電與曹錕吳佩孚往返相商吳曹覆電初則曰敬聽鈞座主持繼又曰聘老組閣極端贊成至此東海乃不能不向王氏切實請求聞派人赴王氏寓勸駕者兩日間多至四起最後且擬命駕親往至此王氏乃略露權爲擔任之意且對於善後各事時時爲之策畫則其具有幾分出山之意已不難窺見最後東海電吳佩孚擬由各省來一聯銜請任命之電吳氏覆電謂如此必需時日不如先將特任之命發表各省自有賀市到京故至今日上午此問題可謂爲已完全决定如無其他意外阻力發表之期當不遠矣今日爲星期二畸形之内閣仍有最後之一度閣議業將總辭職問題决定今晚辭呈可以遞府至於閣員分配問題尙未完全决定 
　　張作霖處分問題今日亦將發表其辦法則爲撤廢東三省巡閱使蒙疆經略使並將張之奉天督軍兼省長一併免去其繼任奉督則爲吳俊陞當東海與吳佩孚電商也東海主張孫烈臣卒乃舍孫而用吳其所以遲遲不即發表者蓋欲探得張氏之行踪何在固有之勢力何如如張能安抵瀋陽幡然改悔或將保全其督軍一職以略全其體面今則孫烈臣已有電自瀋來已證明張氏之未歸且有調集大軍聚集灤州希圖再舉之意因之免職之令不得不急急發表矣 
　　從前政府介於直奉兩系之間有大事發生自不能不徴取兩方之同意但對於吳佩孚尙未遇事請敎也茲則不然吳有所示則謹愼遵辦政府欲有所主張又必電吳請示如京師憲兵司令秦華奉系也現已决定換劉夢庚繼任劉爲天津造幣廠廠長此次贊讓戰事在直方認爲有功故特以此酬之至於秦華則已早匿居於東交民巷中矣警察廳督察長李達三因吳氏來電謂其有暗助奉軍之重要事實已由王懷慶飭將李氏收押而在東海及王懷慶方面更復電問吳氏謂京師警察總監可否換人如欲換人請薦得力者一二吳復電謂我意中殊無相當之人云云可見今後之中央惟知有吳佩孚一人矣（五月九日） 
[北京通信（佛航）]  
　　奉直戰事之瑣聞 
　　此次吳佩孚於二十四小時内擊敗張作霖十萬雄師於是論吳用兵者幾如舊小說中之天上神兵又如歐洲大戰中之英法名將其實此次勝敗之故亦甚平常不過奉軍太不善用兵進退如同兒戲而直軍平日訓練稍佳又略用小詐小巧奉軍已不能當而不敗初無所謂出奇制勝有足以驚人之舉動也茲略舉戰塲上瑣聞數敗以資閱報諸君之談助並足以證明所謂出奇制勝者僅僅如此非眞有新發明之戰術如歐洲大戰者焉直軍此次作戰多用夜攻往往用少數軍隊分班擾其前線奉軍聞之以爲直軍大至羣起抵抗槍砲齊鳴及至早晨乃知全擊空處如此至四五夜奉軍極爲疲困至三日晚直軍乃調集其向稱善戰之第三師等主要軍馬拚命進攻奉軍遂以大敗吳並帶來學生軍兩團該軍係吳氏在洛陽親身敎練訓以歐美最新式之戰術徴選時係專揀良家子年年在二十歲以下十五歲以上智識靈敏體格健全者吳之用意在造成學兵將官之用五月四日晨攻克長辛店後首由學生軍衝至人持一槍附挾手槍一短刀一頗有勇敢氣象北京某外報記者在長辛店親見之 
　　布疑陣亦即所謂小詐小巧也直軍駐紥處必依山阻水尤緊靠林木往往斬榛莽披以兵衣戴以軍帽遠望之若軍隊一簇月黑昏夜命軍士在叢莽中連開排槍射擊奉軍聞聲以大砲抵禦則寂然無聲已復蛇行包抄兩翼或夾擊後路黑夜偷營更用一種聲東擊西法派入在非要隘處用巨鞭砲裝入空洋油箱内懸之樹杪暗襲時燃之遠開若快槍敵卽逕望此等處追逐直軍乃用勁旅截擊其腰尾此亦某外報記者言之 
　　吳在長辛店固安馬廠一帶遍地埋伏地雷奉軍死傷不少因之張作霖下令戰勝不可窮追吳更命兵士僞作鄕民散居村落以金錢糧食結歡鄕民以故地理非常熟悉奉軍硬拉鄕民挖埋地雷甫埋畢奉軍去鄕民即報告直軍掘之其原因則由奉軍對待人民往往用强硬高壓手段故也 
　　五月四日晨馮軍張錫元第四混成旅攻取豐台亦係採用詐術撥一部分直軍假扮作多數逃難鄕民提囊挈榼挾被褥蹀躞於奉軍四周陣地俟人已到齊即抛囊棄榼丢被褥取出炸彈石灰包向奉軍陣地猛撲奉軍毫無凖備措手不及未幾而直軍大隊如疾風狂雨驟至豐台遂入直軍手十六師師長鄒芬由長辛店敗退到蘆溝橋待援不至急拍電至軍糧城請令可否暫退張立覆軍云如退以汝頭來見鄒復抗拒兩小時知不可爲乃率潰卒殘兵遁回西苑不料當日晚間張作霖亦由軍糧城向灤州逃矣 
　　據紅十字會某外人談奉直兩軍開戰後勿論誰勝誰負中國的軍隊的確比較上有進步奉軍勇毅堅忍再接再厲然每以此故常受直軍暗算直軍布陣靈敏每次臨敵皆用新式戰術卽以戰坑一項而論其以挖出之土散布四周如平地並不堆起爲架槍之用敵人殊難取得目標吾人問其戰術之佳在何處則亦不能詳言也 
　　奉軍大砲係得自邊防軍彈僅九百發吳佩孚固稔知之戰事起吳偵知該砲移置長辛店即派一軍官駐良鄕高土山專紀奉軍發大砲響數計至三日午已近千數吳佩孚聞報曰可以進攻矣北京某使館武官赴長辛店觀戰歸語人曰奉軍用砲太無經驗計該砲一彈約値三百元豈有發千響而本陣地毫無進展之理未見多數敵人亂放余在歐洲實未見此種辦法奉軍太不經濟矣 
 
 

Page 7

 
 
　記者某赴保定涿州任邱馬廠一帶觀戰見奉軍雨衣棚帳鋤鍬罔不具備所食爲上等白麵張作相在安次　司令部器用精美侈奢睡床亦係精銅製就直軍隊麵包白水外無長物且有一部分奉軍槍上揷竹刀一　約一尺五寸寛不盈寸詢之則云竹刀上敷有毒物敵人見血即斃是眞兒戲之軍矣總之奉軍在長辛店之敗確由於軍心解體兵士一日不得食三日夜不得換班久待外援又不至統兵官均先時逃走此其最大之原因也 
　　說者謂奉直一戰吳佩孚似已發生少分之覺悟其覺悟原因係聞霞飛將軍之言略有感動曩者法國名將霞飛統率聯軍擊敗暴德功成不居下野游歷來華尤不談吾國内政其人本沈默寡言僅於陸海軍公讌席上發極簡單之言曰『國家養兵固將以禦外侮萬不宜用於内訌』有人持以告吳佩孚吳聞之不勝歎息故　在長辛店語京師總商會孫晋卿諸人再三聲明不准直軍一兵一將入京大槪謂『與諸君兩年不見前推倒女福本欲鞏固中央詎料換一奉系變本加厲彼時但知維持中央財政首重裁兵殊不知政府收入年四萬萬九千萬政費需一萬萬六千萬全國陸軍費不過六千萬尙餘二萬萬七千萬自有把持中央財政者乃另支出特别兵費七千餘萬特别政費二萬萬又何怪財政支絀以後須財政公開不能任一人把持中央有特權何能任别省設立司令部以後無論何省皆當取消今日王懷慶將軍代表來見略露調和之意予謂軍閥干政例應懲辦請總統明令免張作霖東三省巡閱使職及梁葉張等一律褫黜並免予兩湖巡閱使職卽如熱綏察三特别區理應隷屬中央不得任他人據爲已有是以予簡率師徒誓除此匪今幸兩路已靖行將率師東討追匪出關容事定後予立卽晉京面謁大總統向國民謝罪其言雖如此然究竟覺悟與否尙須待他日事實之證明也（五月八日） 
[北京政府之炎涼態度]  
　　泰晤士報九日北京通訊云近自奉軍敗後中國北方有一可怪可笑之現象即徐氏及一般官僚之急於轉舵羣相趨奉直系及其首領吳佩孚是已十日以前京中各官僚對於張大帥固莫不奉令惟謹當時最紅人物爲張景惠今則兵敗竄回已作逃將軍矣至張作霖前此威權之偉大聲燄之赫奕固無與倫比總統對之幾若一茶之設亦不敢自主非先請命於張大帥不可今則張氏奉天家産已有命查看矣免走東三省巡閱使褫奪一切勳章勳位之令業經同意矣交通銀行（供給奉軍兵費三千萬）與財交二部之關係已命查究矣内閣總理梁士詒及葉恭綽張弧二總長已褫職通緝矣其他附奉人物亦命董康一一查辦矣今日吳佩孚一戰而勝總統態度遽變吳氏苟有所需莫不應承恐後對於奉張及其部下一若罄南山之竹尙不足以盡暴其罪惡者凡此種種皆所以示徐氏之柔弱無能不可依靠一旦何方得勝則轉而贊助何方不能望其終始一黨同升同沈他日苟吳氏失敗徐氏亦將黨附新勝之人下令懲吳無可疑也至張氏回奉後果將作何舉動此則今日所遲疑莫决者其部下固已一見直軍望風而遁有若驚弓之鳥然張氏仍擁有大軍軍械亦非不足即此一端已足爲他日中國和平之障礙若欲其閉門守拙自甘敗辱非經巨創不可期也日内京中厲行戒嚴奉軍敗兵一隊在京綏路被俘者已解除武裝由銀行籌欵每人發給十元於昨日遣送回籍京中秩序未亂軍警維持治安成效卓著且更有深幸者武員妻妾出門時五六衛兵擎槍環立汽車中之惡習當可不復再見步兵統領王懷慶已下令解除京中各武員衛兵之武裝並稱嗣後各武員如需衛隊可雇警察承當如有官眷出門不准携帶武裝衛隊云 
[奉軍失敗原因之一說]  
　　此次奉軍大敗原因言者一昨據津報謂半由鄒芬通直所致姑錄如下以備一說鄒在奉爲有數人物但與奉張不甚洽奉張權術馭下所有將領畏極生惡每抱不安自殺耿玉田威嚇孫烈臣及去歲入京痛責張景惠以來尤失人心鄒氏處此境况之下而張學良少年亂出風頭鄒則久思封圻而不得又不免大有妬意此爲鄒氏離心之遠因迨戰事將作鄒與張景惠甚密及與直方使者接洽後乃自告奮勇親自入關佈置前敵三路陣線奉方之敗即敗於鄒氏布置前線之時隨後臨陣種種散布謠言惑亂軍心不過臨機應變之一種耳奉方最初計畫本取不戰之策先調兵入關以軍糧城爲前哨以灤州爲大本營接兵不動以與西南遙應並以電報攻擊擾亂直方之心使其首尾不能相顧不得不出於屈服一途觀張氏歷來對孟恩遠高士儐等純以威嚇取勝蓋知此次仍用故智也直方知某如此亟思以速戰了事鄒芬乃故作强硬態度謂非據有津浦京漢兩線及威攝北京首都不足聳動天下且謂苟一交兵直方如戰則兵不血刃即可成功直方不戰則屈服愈速如因循灤州附近直方必以奉爲畏鰓曠日持久關外士卒久戍關内恐非善策張作霖果爲所動驟入重地戰線分布旣廣戰鬭力减少且兩軍相接旣近雖欲不戰亦不可能作成直軍速戰之利迨戰勢將開張景惠尙自信其和平政策確有把握鄒氏乃親入張庽以綁票式將張連人帶被（時張尙臥而未起）挾上汽車馳往陣地當時人頗笑張氏之迷以鄒爲主戰太急不知鄒近以表其熱忱而奉軍此時已處必敗之地矣戰端旣開當時各處戰報紛紛謂奉軍某處獲勝某處摧敵其實除東中兩路有眞正戰事外西路情形當時京津奉軍軍官皆言純取守勢决不攻擊聞者皆謂奉軍用以表示禍首在直之意不知一般奉軍軍官皆爲鄒氏所欺鄒氏謂直軍主力在西有吳馮諸大將極不易與東路曹鍈舊二十六師腐敗中路亦甚單薄擬先取中東兩路入涿州抄直軍之後然後西路再以全力撲之不難一鼓蕩平奉軍軍官皆以其說爲是故西路自始至終未嘗經一次眞實惡戰及東路李景林極得力白楊橋旦夕將下奉張又通電毅軍歸附鄒氏知遲則有變又値張學良爲吳佩孚所困幾瀕於危消息傳至西路軍中一時皆遍鄒氏遂下令直軍再來攻時當痛加追擊果也直軍全力來攻又復敗退奉軍遂行追擊是時長辛店軍用無線電話已由鄒命人毁壞正追擊時鄒驟然下令全軍後隊立刻退却態度若極倉皇左右問退兵理由遽云張都統通敵後方有變同時軍中又喧傳張學良已在東路陣亡一時全軍大亂紛紛退却直軍立刻反攻鄒之心腹兵士亦卽倒戈北上西路遂完全瓦解奪長辛店據豐台勢如破竹鄒氏大功於以告成東中兩路亦不得不同時敗退矣 
[直方所傳之時局變化談]  
　　疑信參半 
　　據直系方面宣傳消息謂時局問題一二日内將有特别之變化不在内閣而在疆吏先就關外而論連日盛傳孫烈臣吳俊陞湯玉麟等均已對奉宣布獨立消息更聞馮麟閣舊部之汲金純亦將脫離奉天傾向直系此無非爲保全個人地位之計更有一事昨日下午一時黑龍江吳俊陞代表鄧某奉吳督密命來與吳使接洽吳派參謀長李卓章接見鄧述吳督軍始終未曾主戰並不願出兵次復密陳某種收拾東三省計畫因與大局前途有非常關係不便盡情披露然吳俊陞不能再爲張作霖用則已千眞萬確浙閩川湘各省均有賀電到保定曹使轉送天津交吳使閱看川湘兩電之大意謂萬惡軍閥旣已剷除希望依從民意速定國是浙閩兩電則略謂素以擁護中央力求統一爲職志祗求我公（指曹吳）不忘統一便無事不可商量云云措辭均甚圓滑吳使笑置之似胸中自有把握也第十四混成旅已由靜海開到軍糧城二十六師師長曹鍈亦於昨日（九日）上午十時由靜海到天津吳使已凖備調集直軍七八萬人駐紥京奉路線上即當要求元首發表更動疆吏之命令凡交通系奉系安福系復辟派等等在各省所占之地位將一掃而空之其繼任者之分配僅馮玉祥督豫張錫元督陜陸洪濤眞除甘督已經確定其餘尙須經一度擬議吳使擬俟王承斌師長昨晚（九日）到津接洽後即當赴保定與曹使磋商一切並擬在保定開一高級軍官會議决定進行吳使昨已致電漢口商塲督辦湯薌銘氏囑其赴寗與某方接洽並令即日來保參與會議一面並用無線電致電秦皇島海容軍艦之薩鎭冰氏授以某種機密 
[直人請罷免曹氏兄弟]  
　　國聞通信社北京通信云本月五日有直隷公民李廷玉等由津致一長電於公府要求罷免曹氏三兄弟以爲此次奉軍入關實由曹氏兄弟爲虎作倀迨知與己不利遽又背張附吳反覆無常搆成大亂而曹銳曹鍈兩人又復輕棄職守應請一體嚴加懲辦以彰大法並乘機廢去巡閱使督軍各職以爲全國裁兵之先導公府方面接閱此項電文當即照例批交國務院茲探得該電原文如下北京大總統鈞鑒竊以直魯豫巡閱使兼直隷督軍曹錕身膺重寄放棄職權黨惡害民開門揖盜爲人情所共憤爲國法所不容乃猶忝總師干不肯束手司敗對社會則爲不知有廉恥對中央則爲不知有法律查奉軍敢於入關確由曹使密遣胞弟曹銳陰與勾結暗設詭謀及曹銳到保電召吳使佩孚數四吳不肯來曹部軍官又多洞悉内容將與曹使脫離關係且以曹銳引狼入室爲詞於是曹錕自知事洩又慮一身陷入孤危乃表示與吳使爲一致之行動尤可異者奉軍開進之始曹銳在保不歸即以妻孥財物移入租界第二十六師師長曹鍈聞風逃遁以致兵無主帥潰退擾民近日曹鍈暗赴保陽隱藉勢力曹錕熟視若無所睹並與曹銳同等優待更賴以秘密設謀前數日直奉交綏曹錕與曹銳聯銜電飭天津警察廳下戒嚴令對於奉軍在軍糧城設大本營在大經路設司令部則毫不過問對於天津民意機關則阻止開會對於協謀公安之保衛團則迫令解散若謂天津尙在曹使範圍何以孫烈臣佔住中州安徽各會館且駐警察式之衛兵若謂天津尙有長官何以曹銳遁走並未派員暫代拆行（前呈有人代拆代行係彼時尙未查知眞相）而所屬文武各官廳亦等於虛設若謂天津可行使戒嚴令何以警界代奉軍僱車輛購食物恊助作戰總之民國建元十有一年是非不明紀綱不振若輩遂肆無忌憚甘於禍國忍於虐民衊視元首之尊嚴橫使箇人之威力近讀大總統查辦一令仰見立懲官邪不稍姑息之至意此時曹錕對官兵則爲傀儡對國家則猶是强藩曹銳曹鍈一則爲誘敵棄職之官一則爲臨陣逃亡之將綜其罪惡所積國有不赦之刑爲此懇請大總統毅然决然勿再姑息立將曹錕曹銳曹鍈等分别罷免職官依法懲處以正國憲而快人心庶大法克彰羣兇知愼抑廷玉等尤有進者巡使爲無用之頭銜督軍爲共憎之名義此次果免曹錕本兼各職不必再簡巡使督軍以爲由直裁兵之初步即爲由直發展自治之先聲則直省之幸亦民國前途之幸也披瀝陳詞不勝屛營待命之至直隷公民李廷玉·周予覺·王照·李飛鵬·張家彦·張英俊·劉恩源·李嚴·吳振鐸·等率全省三千萬人同叩微 
[曹吳索餉急切]  
　　北京政府庫藏如洗已非一日此次奉直戰事發生直軍一切餉糈均由直省當局自行籌挪事平之後吳佩孚曾來電請飭部趕籌各軍餉需二百三十一萬元關發昨曹錕又來電請籌措五百萬元不知一貧如洗之政府將何以對付之也茲將曹錕來電錄下大總統鈞鑒盛密奉軍無端入關尋衅錕爲擁護國家保障人民起見不得不爲正當之防衞曾經瀝陳下悃奉陳鈞聽並通告全國在案所有苦衷諒蒙鑒察茲幸將士用命迅奏膚功京畿近地津保一帶均獲安全實爲我大總統之威德及我全國人民之幸福在錕守土有責未能先事弭消惟有内滋慚悚仰恃鴻慈幸免咎責曷勝感戴此次用兵事出倉卒所有軍興費用在直省瘠區實屬無力擔負計在洞鑒之中即一時移緩就急早已精疲力盡本省軍隊本屬忍饑效命加以各省義兵遠道馳赴尤爲勞苦異常萬難坐視困餒不謀援濟况奉軍潰退仍集灤州死灰復燃不可不慮豫省兵匪雜揉乘機思逞尤在在宜防此時軍務正當吃緊而各軍餉項未蒙中央發給已至半年之久直省連年水旱民力已竭庫欵早空更無可以騰挪之餘地仰屋籌思莫知所措惟有仰懇我大總統俯念各軍隊爲國效命之徹勞迅先指撥的欵五百萬元以濟目前急需明知中央籌措亦極爲難但以大局安危胥繫於此臨電不勝迫切待命之至伏候鈞裁曹錕叩陽印 
[王懷慶請辭毅軍會辦]  
　　毅軍自姜桂題死後即由王懷慶接管頃王氏因事務繁多擬辭去毅軍會辦一職卽將該軍歸陸部節制茲錄其呈文如下（呈一）呈爲京師善後事務繁重懇請開去毅軍會辦兼職以免貽誤仰祈鈞鑒事竊毅軍統姜桂題病故後於十一年二月三日奉大總統令派王懷慶會辦毅軍事宜此令等因奉此自維謭陋本不敢承顧以毅軍一部分拱衞畿疆於京師治安有密切之關係是以勉竭駑力暫任仔肩數月以來辦理粗有端緒茲者戰事旣竣善後諸務蝟集絲棼懷慶無兼人之長有專負之責若猶分途並顧必至覆餗堪虞不揣冒昩仰懇大總統俯念京師善後事務繁重准予開去懷慶會辦毅軍事宜兼職其該軍事項耑由陸軍部直接管轄以免雙方貽誤之處伏候睿裁施行（呈二）再密呈者懷慶會辦毅軍事宜三月餘矣當時受命不敢遽辭誠以此軍月餉久已愆期積飢重困之餘驟失統將軍心搖動雖由陸軍部直接管轄然鮑總長方以消弭政潮奔走調停之故席不暇暖而此軍之在畿甸者與他軍雜處主客紛糅頗同冰炭苟非臨時鎭懾則衝突决裂卽在目前懷慶自任職以來首以餉糈爲急計其月餉在近畿者月十二萬元有奇除曾敦促財政部撥發以外懷慶復百方籌措自行借墊正餉七萬元又墊米欵四萬餘元今者戰事將終他軍旣離畿甸固不至發生衅隙而此軍之在此者又已列入近畿軍餉之内月餉有着軍心漸安陸長坐鎭撫綏責無旁諉隨機控御綽然裕如實無久設會辦之必要况國家設官原以任事當此財盡民窮之際亟宜汰除閒冗補救瘡痍豈可留此非要之枝官坐令虛糜月餼用敢密陳梗槪伏乞大總統准令懷慶即日銷去毅軍會辦職務專由陸軍部直接管轄以一事權曷勝叩禱待命之至 
[豫趙抗直之京訊]  
　　河南督軍趙倜據守開封者殆九年雖其間曾經若干政變而其位置並未能動搖以趙倜個人之力實不足以自固徒以彼捭闔縱橫能周旋於强有力者之間又爲毅軍軍官之老資格故豫人雖迭次反抗而卒未能動趙之毫末安福操政王印川曾欲取而代之然亦未能易趙也自直皖戰爭後吳佩孚雄據鄭洛趙心頗不安吳之居洛其意或不在趙祇以河南中部突駐强大之客軍而橫斷其南北趙敢怒而不敢言其心耿耿驅吳之念實未嘗一日去懷故始親奉以制吳此豫奉發生關係之原因亦即吳趙惡感之開始也奉直交惡趙倜所甚希冀徒以勢不敵未敢明目張膽以洩其積憤其弟趙傑粗暴無遠謀遂於洛吳運兵北上之始有中牟之戰此時吳所以不去趙者以有强敵在北當吳北上之時知豫事尙未結束不免爲後顧之憂因之特留馮玉祥閻治堂兩師鎭攝鄭洛馮因津京方有戰事亦未肯在鄭發難及奉軍大敗以後馮對於趙傑之專橫不能不有所表示遂有定期解散趙部進駐開封之計畫趙傑知馮將着手豫事乃爲先發制人之策擬將黄河鐵橋炸斷以斷吳馮之聯絡然後再擊鄭州馮對此事亦有凖備雙方遂於本月六日在鄭州之東接觸現政府已據曹錕庚電將趙傑下令褫職大約豫督一席必屬馮氏即日當有明令發表以滿直派之望茲錄曹錕庚電如下北京大總統鈞鑒盛密昨據駐鄭旅長靳雲鶚王　蔚等歌魚兩日電稱趙傑率領所部襲攻鄭州各等情已經電陳請訓施行在案茲又據該旅長等魚電稱昨晚因趙運隊前進當幾經詰詢趙堅稱無他意迨拂曉來電竟云驅逐直軍本日迭次猛烈進攻我軍迫不得已竭力抵禦以固防地各等語查鄭防久由靳王各旅擔任趙傑竟敢聲言驅逐徑行襲擊該旅長駐防要汎職責有歸自不得不力謀防衞除飛電飭知該旅長等固守原防勿得輕進外爲此特懇我大總統俯念豫省地方治安關係緊要將首難之暫編河南第一師師長趙傑即行褫奪官勳並免去本兼各職交由趙督軍依法訊辦以逞暴亂而靖人心錕爲消弭戰事安謐地方起見是否有當伏乞鈞奪施行曹錕叩庚印「附靳雲鶚致靳雲鵬電」正密月之五日尙與趙督信使往來不意趙傑於是日暗運隊伍已進至距城十五里之古城當經一面布防一面詰趙數番電詢趙督始終言無他意迨拂曉竟來暗襲駐鄭軍隊張王兩旅及弟軍共三營半人當與張王兩旅長約誓與鄭城共存亡張王臨陣冒死督戰弟任指揮激戰至是日午刻勢已難支况趙傑帶二十餘營親到正面督攻寳師長帶精銳十營沿黄河堤西繞道包我側背且所招土匪散伏在各縣者四面合圍聲勢甚大衆寡焉敵此時由馮督由洛催督援軍弟旅彭團長帶隊沿途擊散敵人到鄭合力始克勉强支持未幾援軍大集陣勢稍定七日午後寳敵忽由榮澤猛烈進攻已入車站復經彭團帶兩營冒死驅逐又加胡師補充一團增援竭力反攻寳敵大潰斃及俘獲槍砲甚夥正面之敵頑强抵抗又經半日一夜至今拂曉始紛紛潰退現正在追擊中大兵已集馮督又到現擬明日進攻開封且蕭督現派二十一旅由漢來援吳巡帥電令孫旅到彰均歸指揮調遣趙昆仲魂魄已失且經傳檄僅罪趙氏或不煩血刃而即下矣謹以奉聞乞紓厪系弟鶚齊酉 
[財政大參案銷沉之原因]  
　　財政部大參案近日忽有烟銷火滅之失不知者以爲因戰事發生而停頓而實不盡然蓋其或起或滅中間俱大有人在也此事之起由於張壽鏞欲報憾於汪士元乃組織所謂常州帮以清查財政弊端而重要目的則在攻發汪士元次長任内之陰私旋因風潮擴大將有由財部而延及烟酒署之勢張壽鏞在烟酒署之暗幕本早已成爲街談巷議如果澈底清查其始欲以報汪士元者不免翻成爲放火自焚張氏有見於此於是不但停止大參案之鼓動而且轉而爲之緩頰此該案漸就銷沉之一原因也此原因在奉直戰前業已發生影響而新近又有一原因其力足以使大參案益加銷沉其動力即出於張壽鏞所憾之汪士元去年周自齊長財部汪以次長請假其時部中曾辦某一筆借欵回扣及種種經手利益有百數十萬之多汪雖名請假而以朱延昱代理然實暗操事權當時各報紛傳財政部有小房子次長之說據聞此一筆借欵之利潤當時實爲周汪朱三人所均沾張氏初念所欲攻發者即爲此事現在梁士詒葉恭綽雖已失敗而交通系在政界中之勢力尙足以庇周自齊而有餘加以直軍席戰勝之威而汪士元與直軍關係極密日昨且有陞長財部之消息號稱包孝肅之董康自不能暫觀風色加以某方面昨曾親示意董氏令其對於周自齊不可過事操切對汪氏尤應特别保全於是大參案之範圍不能不愈縮愈小以等於零但事竟如此不知以包孝肅待董康之得勝將軍又將作何等語調耳 
[桂匪侵擾南寧之警耗]  
　　廣州接南寗電訊云五日南寗某大公司忽被大帮桂省散軍土匪肆刦搶掠一空所有該公司粤籍工伴槪被槍殺其中有幸而逃生者急電返粤昨七號下午省中該總公司開股東會議聞該公司損失貨物約二十萬金左右因年來水道梗塞少運貨往故存貨無多死傷工伴多少未詳至該公司南寗地址係前該省省長李靜誠之大屋據此觀之則南寗當已被桂匪攻入又另一方面電訊謂該省省長馬君武已避往潯州惟據昨日省報載　謂馬將來粤籌桂粤聯防也 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[吳佩孚由津赴保]  
　　吳佩孚氏自蒞津以來連日各官廳各機關團體以及新聞界記者均往謁見吳氏對於政治方面之談話各報均有紀載至對於軍事方面吳氏本自宣言完全負責其原定計畫對於奉軍雖不事窮追而關内一日不肅清誓不返斾現在灤州尙集合奉軍二萬餘人雖無甚戰鬭能力然死灰復燃未始不足爲患乃吳於此時忽突然離津赴保探詢其故聞因日前忽接趙傑在鄭州發難之耗吳氏自知後方兵力單薄接電後當即傳令第三師以回南休養爲詞連夜開拔前往一面則電調第二十三師師長王承斌並新編第一師師長彭壽莘率領所部星夜來津以便鎭懾一切昨日王承斌乘專車來津到後即與吳使開一秘密軍事會議聞吳已面定辦法並將所部於今日（十日）開兩列車前往軍糧城擇要駐守彭壽莘所部於今晚已開至楊柳青鎭（津南相距三十里）明日仍開一部分來津其餘分駐津浦路沿線王承斌以帮辦直隷軍務名義擔負軍事全責仍駐津總車站以便發號施令吳使布置旣定遂於今日下午七句十五分鐘乘原乘專車回保（吳初本擬由保回洛現聞趙已失敗大約至保後尙須小作勾留再定行止）又聞吳使瀕行時曾發一電致京保方面報告在津經過情形及起程日期本埠前往歡送者有警察廳長楊以德·敎言廳長孫鳳藻·政務廳長陸長佑·財政廳長王士杰·直隷鎭守使兼督軍署參謀趙玉珂（奉軍蒞津時曾往保定今始回津）及保安軍警軍樂隊等吳使與衆周旋畢並敦囑楊（以德）維持地面治安一時軍樂悠揚軍隊整肅吳遂上車鵠立車廳中脫帽示敬汽笛一聲遂風馳電掣而去（五月十一日） 
[豫事緩和之鄂訊]  
　　但尙係趙倜免職前情勢 
　　豫亂發生後直陜鄂各軍不數日而畢集豫軍旣不能守住黄河南岸以阻止直軍之南下又不能扼守信陽以堵截鄂軍之北上鄭州旣失許昌又危其形勢已處於孤立趙倜知事不可爲早已見風轉舵迭次電吳蕭求和辭極懇切吳以與趙有同盟之誼且知趙傑所部已潰散不慮趙倜之不就範遂電令趙倜免趙傑職將軍隊調回原防其他各事不成問題其時豫紳裴其勳又竭力向吳調停並保趙之無他吳遂分電蕭馮及豫境各司令停止進攻勿爲已甚其電如下萬急武昌蕭督軍鄭州馮總司令王副司令保定一帶探投孫司令均鑒永密豫軍圖鄭本應痛剿一鼓殲滅惟此舉並非趙督本意係乃弟所爲佩已致電趙督文曰頃讀我哥歌日通電不勝駭異查此舉本係三弟所爲我哥制止無權故有此舉請我哥迅速决心以寳師長爲豫省軍務帮辦常翼長兼歸德鎭守使合力解除三弟所部之武裝以免地方糜亂其他各事不成問題矣是否同意迅盼電復等語旋據裴其勳先生電開頃見我公致周帥尊電仰見息事寗人同深欽感周帥當表同意已嚴飭前方軍隊一律停戰並由中外人士公推其勳偕同各代表等於明日趨赴鄭州而謁馮督軍諒解一切是此事已經完全和平解决惟停戰係雙方之事現聞鄂省軍隊進攻許昌自當一了百了務乞我公飛電蕭督軍轉飭赴許隊伍停止進行並飭即日開回原防一面並電馮督軍曁在鄭各軍隊立刻一律停止戰事以免别生枝節大局幸甚豫省幸甚臨電不勝迫切待命之至等語當卽電復語云君子拯人之急不乘人之危旣蒙周帥見諒學生則即當遵照辦理如果豫軍由鄭撤隊學生即電令南路北路西路各軍一律停止進行並飭駐鄭各旅停止追襲除分電各軍查照外祈先生急速辦理爲盼現在灤州集合之奉軍現已陸續退出關外直奉戰事業告終結請紓厪念昨在鹹水沿沽新城軍糧城附近解除奉軍武裝萬餘人幷有旅長十餘員前來歸順除優待外合併聲明各等語查裴其勳先生原電竭力調停煞費苦心純爲息事寗人起見此舉又係趙毅武所爲如果豫軍首先實行退兵回歸原防則我南北東西各路援軍及原駐鄭防軍隊即可暫行停止進攻不爲已甚吳佩孚齊午印裴其勳又於九日親往鄭州與馮玉祥協商一切馮雖秣馬厲兵必欲攻下開封而後快但爲和平空氣所籠罩亦不得不勒馬待和故豫境自九日後卽無戰事趙倜已遵吳氏電令免趙傑師長職候吳懲辦傑知必不免已先期潛匿趙倜亦另電京自請處分宣言俟善後辦竣後即奉老母歸養决不戀棧至許昌長葛新鄭等處豫軍外傳已被直陜軍圍令解散一說已退回開封據最近形勢觀察或以後說爲可靠蓋已棄戰言和當不致再有此敵對之手段也京漢南段西平至信陽一帶前已被豫軍所攻下八日以前尙有猛烈戰事砲聲可達廣水鄂省因接吳氏派軍應援命令特調第一旅及二師騎砲兩團防堵武勝關又令王都慶部二十一混成旅赴豫助戰該旅大隊於昨十日午集中武勝關當即會同靳雲鶚部第八混成旅第二團分兩路進逼信陽該處豫軍初擬據險抗拒嗣見勢不敵遂退走確山王都慶於十日晚間入據信陽業已電省報告西平豫軍則皆全數繳械刻下鄂境援軍皆在信陽以上長台關明港等處未進由鄂北上票車今日可達信陽惟信陽鄭州間路軌則拆毁多段現吳已電令路局派員分段趕修大約二三日京漢全段即可通行無阻鄂省自豫亂發生後當局調兵遣將極盡忙碌之致加以鄂豫邊界人民紛紛來漢避亂因之武漢謠言四起市面震驚蕭督昨特布告禁謠並宣布豫事近况其文如下照得奉張搆禍震撼京津幸我軍敵愾同仇勇於用命旌旗所至勢若摧枯被佔城池相繼克復驃悍之氣旬日全銷力蹙勢窮潰竄關外戡定禍亂在指顧間此誠天心厭亂之機也乃鬍匪甫經肅清豫省又生波折馮靳諸軍四圍兜剿彼知勢絀通電言和尅日之間可告結束所有捷報節經本署參謀處抄登報章抽印傳發當爲武漢人士所共見乃近有不逞之徒揑造蜚語顚倒是非煽惑人心希圖肇亂此等奸謀是其慣技我商民飽經憂患當已知之熟矣本督軍治軍鄕邦時時以衛商保民爲職志凡我商民務須各安生業勿聽謠言倘有捕風捉影自相驚疑則是自貽伊戚本督軍責任所在惟有執法以繩其後除嚴令軍警各機關週有造謠生事淆亂聽聞者務須查拿嚴懲外特此布告（五月十一日） 
[膠濟線八埠開放之經過]  
　　膠濟路沿線張店坊子高密濰縣等八處開闢商埠前經閣議决定電知山東當局妥爲籌備業紀前報茲聞此事發動實起於中日雙方在京討論撤退膠濟沿線日軍之時其時日本方面各委員以鐵路沿線之日本僑民約有四千餘人之多開埠問題與日僑之處分有重大關係即要求開放張店博山等沿線都會爲國際貿易之商埠顔外長以事實上不便將沿線日本僑民驅逐出境且前華盛頓會議亦曾約定由我國自動的選定地點自行開放對於日本方面之要求大體當然同意惟不願由日本指定遂將此意由周司長通告日本各委員日本委員方面亦無異議旋於會議席上聲明開放沿線都市一節日本委員完全信任中國政府願靜待中國之處置於是遂告一段落至上月間外部當局因開放沿線都市一節關係重大顔外長曾與王督辦田魯督及内務農商交通各方面函電文咨往來磋商至本月二日始决定將博山坊子青州縬店淄川濰縣高密周村等八處開爲商埠外部遂於三日通告日本公使日昨外部接到日本吉田代理公使照會對於開放博山等八處爲商埠一節表示同意謂如此措置實爲中日親善之證驗云云聞當局方面於博山等八處開放之一切籌備擬卽責成王督辦就近相機辦理以一事權 
[法權討論會籌議改良獄政]  
　　北京法權討論會爲收回領事裁判權之準備九日特在該會開會討論關於全國監獄改良事項出席者有王寵惠及該會各委員其議决事項先從調查入手並將各省分爲三期調查直隷山西陜西河南甘肅江蘇浙江湖北等省爲第一期限本年調查完竣福建新疆吉林奉天黑龍江熱河綏遠察哈爾江西安徽等省爲第二期限明年六月調查完竣雲南貴州廣東廣西湖南四川等省分爲第三期限期未定（因南北尙未統一）至改良監獄之方法約分四項（一）工藝制度之實行爲養成囚犯出獄後有自給之能力於各監獄内設立工廠照各犯人之性質授以各種工藝其科目之設置則由各省地方之狀况配定之（二）外役制度之實行仿照北京監獄法各囚犯從事於外役工作即種樹植木修築道路之類（三）敎誨制度之實行聘請品行方正之敎師在各監獄内敎誨男女囚犯指導善良之途徑以感化其惡性（四）規則之嚴守選用盡職之看守使各囚犯嚴守規則使其改過遷善 
[日俄人之注意滿蒙事業（隱）]  
　　日人調查滿洲墾地人口▲東路俄技師組同盟會 
　　五月四日長春北滿日報載云日本朝野人士最近對於滿洲土地頗有擴充産業的企業之熱忱然欲辦此事必須先知滿洲土地之如何·及人口密度之現狀茲將某方面調查報告披露於下奉天全省人口爲一千一百九十七萬九千四百名匀計每方哩爲一百三十一二名吉林全省人口爲五百六十三萬零七百名每方哩爲七十名黑龍江全省人口爲二百四十一萬四千名每方哩爲十二名統計滿洲全境人口共二千零十二萬四千一百人以三省面積人口計每方哩爲五十二人較之日本内地密度祇及七分之一而滿洲境内已開墾之田地數爲奉天四百五十五萬七千町步（町步爲日本地積名稱一町步合我國十六萬一千四百十五畝）吉林三百十三萬九千町步黑龍江三百十七萬四千町步共一千零八十七萬町步比較日本内地人口之田地僅及三分之一而未開墾之數約在一千萬町步之譜其中黑龍江一省佔十分之八蓋黑省地大人稀故也由是觀之滿洲土地已墾半數而吉奉兩省則已開闢大半矣又云近幾年來滿洲所墾之地年約三十萬町步 
　　同日該報又載稱中東鐵路全體俄國技師在哈爾濱召集北滿一帶之各種俄技師組織同盟會其目的係爲援助滿洲俄國技師工業以期發展經濟之勢力茲錄其組織之綱領如下（一）調查滿洲工業經濟及其發展較遲之原因（二）確定帮助工業發展之方法（三）對於上述方面力求互相親善並聯絡俄華工商各團體（四）對於以工業振興爲目的之共同事業應借俄華資本藉圖進行云云查東路自我收回復俄員恒有傾軋華人之舉動今又組織同盟會顯係固結團體擴張勢力爲抵抗華人之計吾華人不可不注意之也 
[吉哈長實行戒嚴]  
　　刻因時局之影響奉天已於四月二十二日全省戒嚴吉林地接俄韓俄亂頻仍國防重要兼之奉直紛爭謠諑繁興若不嚴爲戒備恐有碍地方治安省城·濱江·長春·三埠爲全省衝要之區孫烈臣督軍昨特由奉電飭軍署參謀長吉與規定自五月一日起三埠實行戒嚴幷委吉參謀長爲省城戒嚴總司令警務處長鍾毓爲副司令東路長綏司令張煥相爲哈爾濱戒嚴總司令濱江鎭守使第六混成旅旅長郭瀛洲·十九混成旅團長于琛澂·特别區警察總管理處處長金榮桂·濱江警察廳廳長興今爲副司令吉長鎭守使誠明爲長春戒嚴總司令長春警察廳廳長李毅爲副司令以專責任長埠戒嚴司令部附設於鎭守使署業已報告成立總副司令亦均任職視事依據戒嚴法令及其他法律頒佈戒嚴令布告通衢俾衆周知茲將戒嚴規章錄下（一）禁止現銀元出境（二）禁止民　物品·可供軍需之用者出境（三）禁止集會結社或新聞雜誌圖畫等類與時機有妨害者（四）禁止商民容留無正當職業之人（五）禁止造謠惑衆及莠言亂政傳佈邪敎者（六）禁止深夜通行每晚以十時爲限（七）檢查郵政電報監視電話（八）檢查私有私帶槍砲彈藥兵器火具及其他危險物品（九）嚴拿擾害治安紊亂秩序及其他不法行爲者（十）嚴傘窺測軍署及其他軍事各機關者（十一）嚴拿破壞陸軍建築物及軍需倉庫者竊盜者亦同（十二）特别保護外人省城總司令部附設於省會警察廳依照戒嚴法令第十四條一二三四各項之規定實行戒嚴電報局電話局及長途電話已由督署派員駐局檢查監視五日復由督署警廳各派四名赴郵局檢查警廳方面又規定辦法七項（一）每晚十一時半起禁止行人通行（一）崗警無論晝夜一律荷槍（一）警官無論晝夜一律武裝（一）戲園·妓館·飯館均於十一時熄燈休業（一）商民所持手槍如無護照則不准携帶（一）嚴查客棧並令客人限晚九時歸店候警檢查（一）禁止現貨出境哈埠因張總司令赴奉尙未規定辦法僅就戒嚴法施行檢查郵電等項俟張總司令返哈再行詳訂辦法又王代省長樹翰·吉代督軍興·爲息謠計特以會銜布告張貼全省通商巨埠並提前發放軍政警學各費以息近日扣留三個月薪餉之謠傳使之安心辦事焉 
[皖省政局近况]  
　　財廳問題仍難解决 
　　國聞通信社安慶通信云皖省自奉直軍興而後一般人士皆非常注意及至日來省垣又宣布臨時戒嚴而皖中政局在此短時期中遂竟墮入沈寂狀况幾於無人談及今則奉直戰事已告一結束試一回顧近數日來之皖政局亦不無足以叙述者其一財廳問題赴蚌接洽之政務廳長王源瀚刻仍未返省據蚌埠傳來消息王所商於張文生者爲以增加蕪湖出口米釐協助軍餉以爲交換財廳之條件其擬加之數預計每石加洋六角每年可得二百餘萬以之補助軍政各費自能綽有餘裕惟張文生以自身責在治軍但求軍費無缺至若何籌措之法自有應當負責之人彼殊不願過問於是王氏在蚌磋商多日仍未得有頭緒在此時期内原任財廳長孔憲芳於日前突然赴蚌臨行時宣言七日歸來然據推測孔氏此行必爲本身地位問題七日之内恐未必即歸或竟從此不歸亦未可定省中盛傳財廳科長郭某已將印信送至省署代任朱清華將於明日（十二）接事但尙未能徴實除上述財廳問題外其一則爲省署狀况省署中自前政務廳長王淮琛去後秋浦與桐城一色之現象至今無絲毫變易外傳桐城派近已有覺悟凡事退縮不肯過露鋒鋩許世英氏亦似稍稍覺悟於是又有機會均等之說應運而興而省署中遂有組織參議廳之建議孰知參議之人物一經提出輿論又復譁然蓋所提之人仍爲一色之變象近日省垣乃又盛行一種最新之名詞即安徽政學系是也於此可知皖省之政局現時仍在一色之包圍中至云桐城派有如何覺悟恐未可信耳 
[孫中山起程赴韶]  
　　孫陳間已經妥協說 
　　廣州消息六號早孫中山出發赴韶是早六七時許先派出軍隊警察在沿途各馬路站立守衛九時許孫偕夫人宋氏乘汽車直出天字碼頭下兵輪轉赴黄沙車站乘專車北上各文武職官及國民黨華僑俱樂部某某工團均在天字碼頭送行又女界伍智梅等及女校學生多人亦往送行查粤軍第二軍及粤軍第一路軍隊均早已離省赴韶許崇智黄大偉等均先於三日赴韶矣又聞此次已出發者爲第二師姜漢翹之一旅大約孫氏一到韶當即頒發攻贛動員令也另一消息孫中山自返粤後本擬即日躬赴韶關督率所部出發援贛以踐與奉天訂定出兵北伐之約惟對於陳炯明所部軍隊之安置視爲内部重要之事此事一日不决北伐軍隊一日不能調動故迭次派員勸陳勿萌退志以陸軍部長仍統所部以定軍心而陳堅不肯出故信使往還延不解决而孫之去韶亦因是阻擱聞其後卒與陳訂立條件雙方允協始於昨六日赴韶聞其條半（一）東江防務完全由陳炯明擔任不相干犯（二）所有粤軍欠餉盡由粤庫完全清給（三）粤軍將士不得藉故遣散確否尙待續查至孫於六日出發情形係由天字碼頭乘座兵艦遄赴黄沙車北上隨從極盛沿途士兵站隊保護偕行者有徐紹楨胡漢民鄒魯伍朝樞等國民黨各機關諸要人均送行至車站而李烈鈞謝文炳等則已預先率帶軍隊赴韶聽候調遣矣惠州消息刻下陳炯明在惠不甚理事惟其部屬鍾景棠翁式亮等均添招軍隊據聞其原因以此次離省時携去兵工廠槍枝甚多故鍾等得以大加擴充軍隊也 
　　孫中山自六日赴韶後即下分迅集軍隊向南雄出發與贛開戰並限十五日完全克復江西聞孫所以如此急速者因迭接京電知奉軍不支急欲下贛以壯聲援之故若十五日内不能攻入江西則將變更預定計劃也 
[杭州快信]  
　　前温嶺知事歐陽忠浩卸任時賄縱通緝匪首徐某楊某沈省長飭查屬實昨發交高檢廳轉飭杭地檢廳依法訴辦歐陽暫由某藥舖保外候訊 
　　第一師長潘國綱昨請假三星期回温州原籍掃墓職務由參謀長劉體乾代理 
　　省垣各校長發起之振濟俄災籌備會十四日下午仍在省敎育會開第三次會議 
　　江干木業三公所沙地糾葛案經杭縣查復後沈省長指令依據乾隆五十一年成案飭所管業至民國五六年各戶朦領部照一律吊銷各住民侵佔沙地已築房屋者由所征收租金免予拆讓 
　　本年蠶汛收成不及十分之三杭縣四鄕如筧橋臨平喬司枸桔弄松木塲等處桑葉價値昨已跌至每擔一角五分 
　　美新聞家馬寇遜等今日午刻由滬來杭交涉員王省三商會會長王湘泉曁絲綢業各代表均詣城站歡迎馬氏下車後即分謁軍民兩長二時至商會茗點夜間欵宴於西湖來音小築 
　　法校學生昨晚又開緊急會議對校長周伯雄討論最後對待方法 
　　嚴州省立甲種森林學校風潮現由學生家屬代表毛芷遠朱隱青等八人來省晉謁夏敎廳長痛陳汪和耕辦理腐敗情形並建德張知事率警驅逐學生之違法要求澈究夏廳長以該校辦理不善已據許省視學查明電告徴實候物色相當人才即行撤換 
[南京快信]  
　　駐鎭第十九師師長楊春普昨來省晋謁齊督又駐揚第二混成旅長黄振魁派參謀長成敬來省禀陳要公 
　　第六師第十二旅第二十三團當局令即日開赴浦口東葛等處塡防 
　　齊督擬電請皖張文生將駐徐之新安武軍馬步各營調駐皖境免生衝突 
　　贛陳光遠因南軍大舉攻贛迭電齊督乞援 
　　吳佩孚電齊督通知已於十日離津赴保軍事由王承斌代理 
　　齊王兩長電京贊成王士珍組閣 
　　省議員季通提議常海稅所長丁乃宏貪婪有據請咨請省長派員嚴行查辦 
　　省立一工學校今（十三）日上午十時至十二時下午一時至五時開十週紀念會展覽節目（一）成績（二）科學（三）實習（四）體育（五）餘興 
　　農商部咨省署多設水産試騐場 
地方通信 
[蘇州]  
　　蘇二女師運動會省立第二女子師範學校於昨日下午十二時半舉行第八次運動會男女來賓約有二千餘人縣立女子高小學校私立女子職業學校大同女學明德女學松鱗女子職業學校無錫女子高小均列隊到會參觀會塲山女童子軍維持秩序塲之東南爲女賓席塲之西北爲男賓席運動順序共計三十七節最後由師範中學兩班表演餘興理想的普及體育至六時許散會 
　　令查吳江周知事控案吳江縣知事周　被該邑董等赴省呈控業奉王省長令飭蘇當道尹確查且覆王道尹奉令後已委丁科長赴吳江密查矣 
　　人力車夫復業城外黄包車夫因公司增加租價全體罷工已誌前報昨日上午各公司已允讓步議决暫不加收故各車夫已於是日下午一律照常上街營業矣 
　　喉痧流行之可畏蘇城内外日來患紅痧者時有所聞幸病勢尙輕大都服藥數劑即可霍然孰意旬日間又復流行爛喉痧來勢頗凶朝發夕死蘇城馬醫科張姓家其姑前日忽患喉痛當日即延中西醫診治無效越日即死午後其媳亦呼喉痛家人駭甚延醫急治詎未幾其子亦發現在兩人雖未轉劇然其勢已頗危險生死尙難預卜聞城内外各市鄕民人患喉症而死者爲數已屬不少矣 
　　成衣匠集議加工近來洋價日長米價日漲城内外新衣莊之成衣匠以各衣莊工價極微實難維持生活特於十一日下午二時邀集全體在九勝巷軒轅宮成衣公所内討論要求各衣莊主酌加工資議畢散會已鐘鳴四下矣惟衣莊方面於工人提出要求後尙無若何表示也 
[常州]  
　　道委調查宜澄電車戚墅堰震華電氣機器廠近擬創辦常宜常澄電車現已測勘線路由創辦人施肇曾呈部備案並由省長飭令蘇常道尹派員調查前日縣署已奉到此項公令道委虞廣縉前晚到常寓大成旅館已與姚知事接洽一切姚知事即在署中欵宴虞君准於十二日起實行着手調查 
　　請追盜賣積榖孝西鄕鄕董程行卓日昨具呈縣署略謂本鄕各圖積榖類無實數存在殊非備荒本旨爰於去冬赴錫購稻三千擔堆存豐泰裕行以便陸續運回由各圖董具領散發乃該行前日突然倒閉致存榖悉被盜賣惟此榖關係全鄕民食萬難聽其侵吞理合呈請縣長轉咨無錫縣如數追還云 
　　宜興地方自治講習所開學宜興縣自治講習分所前由周域等請縣呈報道署轉呈省長公署三月二十八日宜興縣署奉到省令核准開辦業由縣署舉行入學試驗考取及格學員吳山等六十人於五月一日上午九時在講習所内行開學禮是日學員到所者六十人祖兼所長一科戈君三科潘君來賓徐君廻瀾等先後到所茲將開學秩序錄下（一）奏樂（二）敎職員及各生齊集禮堂（三）所長及來賓蒞禮堂（四）向國旗行三鞠躬禮（五）各生向所長行三鞠躬禮（六）各生向敎職員行一鞠躬禮（七）各生互相行一鞠躬禮（八）所長致訓詞（九）敎務主任周域演詞（十）來賓徐瀛演說（十一）奏樂禮畢攝影已下午一時半矣 
[無錫]  
　　低鄕提早插秧無錫近數年間夏水暴漲低鄕秧苗甫經揷下卽遭淹没農家大受損失今年低鄕農民爲預防夏水起見如青城市等處特將揷秧時期提早已將芽榖撒入秧田且聞均改種早稻預計端午節後卽可大帮揷秧矣 
[青浦]  
　　乙商游藝會紀青浦縣立乙種商業學校於本月十一日開游藝會會塲上高搭彩臺敎職員學生分任佈置招待等事男女來賓達千餘人全塲秩序由該校童子軍維持自上午八時起至下午六時止登臺演藝者約一百二十人各科表演計共三十四節多以化裝形容之神情活現觀者異常愜意其間如演講華府會議 
 
 

Page 11

 
 
魯案之經過提倡籌金贖路不遺餘力警世劇青年刦一齣淋漓盡致演至悲慘處觀者至爲淚下足爲一般頑固家庭及柔弱少年之當頭棒喝尤有價値云 
[松江]  
　　拆卸甕城先聲倉城外之甕城雖爲歷史上之建築物然年久失修日就頽廢行旅出入極爲危險現經該處紳民朱哲生等聯名呈縣請將甕城拆除即將拆下城磚修治大街陰溝以利交通而免危險縣署以城屬官産範圍咨經松金青官産公局轉呈省官産處請示核奪仍經省官産處以裁决之權責之縣署當經温知事委令松市自治委員朱紫綬切實履勘業經朱委員勘畢呈復謂甕城確無存在之必要大約不日即可批准拆除 
　　天馬山金巡官復職天馬山巡官金桂祥屢次辭職去志頗堅最近呈文並有不俟批准先行離職等語經温知事批令給假兩月委沈楫甫前往代理昨日沈巡官忽接天馬山自治委員張礪侯等六人公函稱金巡官經彼等挽留後已將辭意打消即日回局視事請勿前往免致爲難等情沈接函後業將委狀繳銷矣 
[嘉興]  
　　一高與二中之紀念運動會縣立第一高等小學校於十一二兩日舉行廿週年紀念大會十一日成績展覽來賓參觀者約一千餘人十二日上午該校學生表演各種學藝節目共演三十五起多有可觀下午試演「同室操戈」新劇觀者頗表滿意來賓亦較上一日爲多又浙江省立第二中學校學生於十三日舉行第六次運動會所演各節多係田徑賽各運動員咸精神百倍來賓甚多頗蒙贊許 
　　銅元充斥之痛苦市上銅元充斥洋價日見增漲最近市價每元可兌銅元一百六十八枚每角可兌一百四十五文致以錢碼計算之商販受虧不少各商號之以錢欵賒出者多與各主顧商酌照當時洋價計算俾免暗虧各工作夥友尤感痛苦連日開會集議要求各作主改發洋欵云 
[揚州]  
　　江都縣知事調任江都縣知事王酌笙昨經省令調省另予委任遺缺委任用縣知事江慕恂署理查江字筱樓安徽旌德縣人聞此間頗多故舊不日卽可到任續函云江都士紳陳重慶等十二日電省保留王知事云南京督軍省長鈞鑒王知事蒞揚以來守正不阿深恤民隱辦理災振維持敎育及促進自治均具苦心茲聞更調長官固自有權衡而公論究不容湮没値此時艱事棘雖萬能之吏未必悉如人意卽此清廉剛正要非時流所及用敢陳明聽候裁奪敬請鈞安 
　　組設騐契分所江都王知事前奉省令於署内組設騐契所嗣又奉令飭於四鄕各組分所以資便利鄕民故擇定在各鄕適中之宜陵大橋黄珏橋瓜洲四處各設分所一處委令警察巡官兼理其事並於十一日召集各該巡官吳筱園朱寔甫湯麓劉起鳳等討論進行步驟以收速效 
　　巡官獲究神拳邵伯鎭兒童近來三五成羣終日在廟宇學習神拳巡官雖出示禁止愚民仍置若罔聞故經巡官姚小齋及巡長龔鶴仙等督率巡士先後在寳公寺晏公關帝廟等處分别緝獲駱麻子小武陳四九小徐治等七八人現已解送江都縣訊辦矣 
[鎭江]  
　　省委赴寳應放賑江北寳應縣去歲水災最重地方各機關雖曾於本年正月間籌措一切迄無影響致目前秈米每升二百文小麥每斤一百文高糧每斤八十文人民恐慌異常茲聞省派放振王委員業已到寳連日與該邑各機關人員討論一切施放方法云 
　　新橋發生刦案對江新橋地方周姓家前晚被盜十餘人明火執仗衝門而入將周全家六口盡行捆縛計被刦去衣飾等物約値五六百元之譜又將事主周某用刀砍傷携贓而去現已報縣勘緝矣 
　　油價飛漲鎭埠各油坊所出油類行銷於滬漢京津各埠轉運出洋每年約値數百萬近日洋莊又動各客帮都來鎭採辦各油坊以原料缺乏出貨無多市上有供不敷求之勢昨日開盤上荳油每石已提至十七元五角菜油每石亦售至十五元八角尙屬無貨應市據該業人云青黄不接之際荳油漲至十九元亦未可知 
[湖州]  
　　太和坊火警吳興城内太和坊永泰楮棧房於十一日下午七句鐘不知如何失火致兆焚如延燒左鄰美華祥鐘表店及林永和信局某水菓店醬鴨店肉店等五家幸到塲各龍灌救得力撲滅迅速故延害不多 
　　薙髮匠罷工湖州薙髮工匠以現在各處同業於擊背一項早已廢除獨吳興仍照舊時習慣爲顧客按胸擊背視工匠若奴隷實在不講公道因於前日邀集全體工匠議决援照各處先例要求店主准將擊背實行廢止而店主方面以廢除擊背有妨營業堅持不允全體工匠以不允所請即於十日一齊罷工羣至縣署請求轉令店主實行縣公署以廢除擊背係該業營業内部之事應由該業公所訂立規章共同遵守官廳未便干涉當即飭役勸令各自回店即日開工靜候公所解决無得堅持己意免致兩損但不知果能即日解决否也 
[安慶]  
　　組織姜案委員會皖省六二學潮一師學生姜高畸被殺案自移轉管轄於江西審理後迄今將及一年案懸未結各被告人依然逍遙法外甚至有受賄私和之說人言嘖嘖爲全省學界所不平緣辦理此案向由學校聯合會及學生會主持因無負責專員以致精神散漫事務稽遲頃由學校聯合會發起組織姜案委員會推舉專員辦理此案日昨在省敎育會二層樓開姜案進行討論會結果推出洪子翊光明甫周松圃胡霽澄徐方漢李光炯孫希文爲委員經費由學校聯合會擔任幷函請敎育會學生會各推熟悉此案情形者一人參預訴訟事項至應如何進行則專由洪君等主持一切云 
　　全椒古河鎭罷市全椒縣屬古河集商務尙稱繁盛向爲該縣首鎭上年由縣署委員史某創辦警察分所現該縣新任知事段星垣改委錢復充該鎭警察分所長另派隊二十名隨往作武裝接事該鎭商民當時幷未與之爲難重至前日錢令帶去警隊向某商號搜查烟土以致大起衝突激成全鎭各商號一律罷市該鎭商董楊慶森等當即電禀省長幷一面派人赴縣報告錢亦報縣謂商民抵抗搜查烟土段知事復加派警隊二十名前往彈壓更引起商民之惶恐刻許省長已電飭段知事從速查明妥爲辦理具復云 
雜評一 
[馮吳之主張（默）]  
　　馮玉祥主張對奉軍主根治以免二次用兵吳佩孚主張對西南先統一後願率兵鎭蒙吾謂此皆非易事也如馮之目的而能達必有他種較善之方法而後可若徒欲以武力一次平奉恐尙不能如是之易如吳之目的而能達亦必舍武力以求之而後可若專恃武力以圖統一南北幷進而統一蒙疆恐亦不能如所言之易蓋奉天之軍雖敗尙未盡逐出關外即使能逐出關外而如外間所傳張作霖挾蒙爲後援藉黄藍二色之旗幟以宣布與中央脫離則奉事之糾紛决不能一次用武所能了也西南之軍雖未接戰其勢已不能免即使與西南能不戰而統一然奉事未了不啻於蒙亂外更增一滿亂則欲一舉而統一之决非武力所能奏效也然則狃此一勝之威而遽視世界無難事無一不可以武力了之者豈非大誤哉 
 
 

Page 12

 
 
   
 
 

Page 13

 
 
本埠新聞 
[贖路籌欵開始大會紀]  
　　余日章顧維鈞密勒氏暢言籌欵贖路爲救國要道 
　　昨日下午二時贖路籌欵開始大會舉行於上海總商會會塲各界士女到會者甚爲踴躍當開會前一小時會塲中已到有四百餘人此後陸續增加座位悉滿臨時又增加座位若干仍供不應求至振鈴開會時會塲中要道均被大衆擠滿合計到會者約一千五六百人由余日章博士主席致開會詞次由顧維鈞公使與密勒氏評論報主任密勒氏演說主席復致答詞（詞均附後）茲詳紀之如左 
　　余博士之詞今日開會係歡迎顧維鈞公使及友邦代表密勒氏君顧公使歷年在國外爲中華民國及同胞國民所建樹之功業諸君早已知之甚審似無庸鄙人贅述惟竊以爲顧使此外尙有許多作爲爲外間所不能知者今請詳言之鄙人去歲謬充國民代表前赴華盛頓會議幾每日與顧使相見因知顧使有許多任勞任怨爲中國爲同胞盡力之處而爲外人不易知者即如顧使每日爲會務之故有時至深夜尙不得安眠而翌日仍早起辦事卽此一點可覘勞苦再如華會之時一方因國際地位幾受困難一方本國對於華會希望又非常之大政府代表折衝樽俎之間其困難之多可想而知而居然會議結果中國　途乃具有自立自新之希望顧使之功可謂偉矣惟其成績猶不止此在歐洲方面顧使在國際聯盟中亦樹有大功彼國際聯盟之中參與之國旣多意見亦綦爲龐雜而顧使乃能爲中國爭得高尙之地位收回不少之權利此亦吾人對於顧使所當欽佩者也故吾人今日於贖膠濟路籌欵開始之大會中並歡迎顧使兼請顧使於百忙之中本其世界之目光爲吾人演講我國民對於世界果負何種責任對於國家負何等責任而使我國民得正確之指導實爲大幸云云 
　　顧公使之詞鄙人自民國四年出使外邦奔走歐美兩洲約已八載在此八載之中終日渴望得一機會與國内同胞歡聚以罄積愫乃輙未得間此次得政府電召回國磋商華盛頓會議議决條約之實行辦法始得便道來滬上海爲余桑梓之地今日適得於此與諸君聚首誠甚欣幸也頃者余日章會長言鄙人在外多年爲國宣勞語多奬借聞之不勝慚恧鄙人在外無功可言近年外交事件所以稍能收效者實賴國内國民之一致主張爲外交後盾鄙人何敢徼奪其功若因此而受歡迎實愧不敢當也華盛頓會議之情形諸君已審知之鄙人不欲贅述惟於此機會有一種意見須表示於諸君之前者卽此次會議之中外旣承友邦之帮助内復得國民代表及各省代表之指導國民代表等與代表團旣時時接洽故政府代表之意見乃得與國内民情息息相通代表團之主張·言論·及行動始不失與國内輿論一致結果幸得收萬一之成效此鄙人對於國内各界及國民代表所不得不感謝者也 
　　今日開會其主旨在籌欵贖路籌欵贖路爲山東問題之要著鄙人於此請將山東一省與中國之重要關係及收贖膠濟鐵路與中國之重要關係爲諸君一述之山東問題之發生歷有年矣蓋此地者不獨爲中國先聖及中國文化之發祥地亦且爲防上之重要區域山東之與外國關係遠在民國紀元以前自北魏下届唐宋山東海岸卽有外國海宼時來滋擾故此地即在國防上占重要地位憶當時有成山衞威海衛之設置所謂衛者即防衛海岸之軍區之謂至近代山東與外人發生關係則自德人始因德人於光緒二十四年强迫我國簽字於租借膠州之約此後國際上遂發生種種重大之爭端而尤以日人强占膠澳時爲甚數年之間此一問題發展甚速迨至巴黎和會竟成一絕大問題惟當時國際上空氣甚惡雖經代表團竭力爭執終難貫澈我國之主張我代表内感激國民態度之激昻外感於國際之不平等乃寗可不簽字於和約决不肯輕業山東於他人自是以後四年國民哭訴於内代表得復鼓吹於外因期必達公平解决之目的終不肯爲直　交涉主張所誘至於去年之帶盛頓會議始僅得解决此山東問題過去之歷史也 
　　山東問題以膠濟鐵路爲樞紐吾人於華會之中一再與日人爭執交涉由停頓而决裂無不因鐵路問題而然當中日談判開始時我代表卽首先提出鐵路問題希望鐵路問題一旦解决則其餘各問題當亦可迎刃而解顧磋商之後又因其中細目意見衝突之故不得不暫時先議其他問題兩星期後我代表又重提鐵路問題因之乃發生爭執旋至談判决裂吾人始終認定鐵路不但與土地有密切之關係且以爲與國家安寗·國家交　·國民生活·均有極大之影響假使鐵路收回則山東之門戶然後歸還我國反之若鐵路不能收回則收回山東亦僅屬虛名故不惜力爭以求主張之貫澈茲更將交涉之手續分别層次以簡單說明之（一）吾人交涉入手之第一步即先打銷合辦此爲全國國民一致之主張决不容略有移易（二）合辦之議打銷後即要求完全自辦經幾番交涉始將交還期間及手續决定定期爲九年（三）惟年限雖定估價未定則以後交涉必愈加困難故第三步乃决定如何估價方法（四）估價方法旣定乃續議付欵方法關於此點日本主張借欵而我代表團及國民則一致拒絕會議至此波折迭生由協議而停 
[約翰大學同門會懇親會攝影（一）卜舫濟校長顧維鈞博士]  
頓·而解决莫不胥由於此卒乃採我國庫劵收贖辦法（五）續乃議用人問題代表團以爲如徒然反對借欵辦法而一方將用人之權故鬆則名義上鐵路雖歸我有而事實上日人仍足掣我之肘因於萬分無奈之中謀得一保障方法即車務方面暫時仍用二三日人而局長必屬我國人局長有全權節制路員且隨時得以斥退之（六）條約旣經簽訂但至完全收回之時其中至少必有數月過渡時期若日人於此時期之中與任何方面訂立特别合同處置鐵路中之財産則中國將受無窮之害故卒又約定日本不得與任何方面訂立妨害路權之條約焉又收回膠濟鐵路亦可分爲數步其第一步爲條約之簽字第二步爲事實上之收回卽如何籌欵贖路是已當代表等研究付欵之際咸預料籌欵絕無困難故日人雖屢以籌欵爲難爲言而代表乃一再聲明立時交易卽對英美質詢亦以此爲辭代表等之有此預料並非完全係空洞之理想蓋確知國内人民可以擔負此欵以國内人民對於山東問題之熱心可知其必能盡其一分子之力以達最後贖路之目的惟吾人今爲愼重起見則不得不對於國民有一言之貢獻要知今日贖路之成敗問題不僅爲山東之本身問題亦且爲世界的問題何則今日歐洲美洲之人民無不知有山東之二字者吾人向日要求山東問題得公平之解决今日世界已與吾人以公平之解决矣華人果否能得公平之結果則咸視吾人自身之態度而决定之中國國民之信用亦須由此一舉而决定之也諸君乎不獨今日會場上一千餘人注意於贖路會塲外尙有全國之人民卽世界上之人民亦莫不注意於華人贖路究能辦到如何地步究能有如何之把握也假使吾人能於短時期内集成巨欵則兩年半後車務總管卽可由我華人充之反之若態度猶豫集欵不足則山東將來不堪設想矣 
　　總之鄙人今日有兩層意見（一）贖路能按期告成全球咸將景仰我國國民所爲非徒逞空言者爭回山東並非爲一時狂熱所驅其苦心孤詣實有確實目的將來國際上對華之與論當一變其往日之輕蔑爲尊敬（二）亦爲我人民自治能力之表現所謂自治能力者不但贖路而已贖路之後如何管理亦一問題贖回之後管理之法必較德日兩國爲佳否則列强仍將以我爲無自治能力諸君乎我國損失於外國之權利尙多當我國要求收回時外人常以我收回甲國權利之後必仍喪失之於乙國卽不失之於乙國自身亦必不能善用此權利因此拒絕我國之要求然則吾人苟欲收回其餘之權利非事實上能有自治能力之表現决不爲功今日此膠濟鐵路問題即表現之機會也將來收回權利問題悉以此爲關鍵諸君乎對此山東問題須放開眼光觀察勿僅以爲一鐵路問題也盼我同胞速同心同德一致努力則幸甚幸甚 
　　余博士之詞頃聆顧公使演　吾人當覺感慰此無他實因顧使所言均所謂老實不客氣之言也顧使之言甚長扼要之語即爲「此次中國人民一致主張將路收回辦成模範鐵路」此種言詞顧使等已對日本言且對英美等國言苟我國民竟不能實行則將何以能立足世界乎茲更介紹密勒氏於諸君密勒氏爲美國人　於我中國極爲文字及事實的　助可感之至現卽請密勒氏惠敎 
　　密勒氏之詞前三日承籌贖膠濟路委員會命囑來此演說幷知此會目的一面歡迎顧公使一面提倡贖路余始以爲此力中國國民自覺的愛國運動異邦人固未便參預惟自他方面觀之余局外人也或能於中國收回已失權利之運動的步驟上能有更清明之觀察余對中國此種運動甚爲留意故余邇來常思所以提醒華人之道故國際聯盟華府會議余均到場即無此種特殊集會時余無時無地不對中國此種運動加意也余旣蒞此將以最短時間簡述華會所得之結果余觀華會結果其關於中國之决案實爲表現華會目的之至良好者聞中國人對此種結果頗有不滿以吾人理想與希望衡華會結果固有未饜顧欲論結果優劣尤須察當時環境如何華會經美政府以二年長期間之思考乃以非常鄭重之手段召集蓋美國如不鄭重考慮頗易招各國無謂之誤會也華會與巴黎和會異各國均立於平等之地位任何國不能有處置他國之威權美爲召集是會者故其地位更難自處惟其如此故美國不能以顯明態度與中國以援助故與會各國均悟欲致華會於成功舍互相諒解外無他法華會結果各國均已承認放棄其由中國取得權利之一部惟中國人對於四國協約頗多不滿之論調余以爲四國博約實絲毫無妨於中國四國博約成立實爲外交上一種手腕絲毫不含有英日同盟之性質與危險不過爲顧全國家體面之一種外交的手段今日主席囑對諸君作一開誠之演說余覺無以負此重任因華會結果諸君已知之綦詳矣華會結束後美國有名政治家曾言「欲覘華會實效如何不當於華會結果本身上觀察當轉其視綫於中國人今後努力如何耳」華會各國代表旣退讓爲中國闢一光明之路至願循此路以行否抉擇之權仍在中國人民而莫能强也中國前途須中國人向何方而進行苟徒存依賴之心則其自誤實甚外人觀察中國國民不外兩種眼光其一以爲中國人確能自治任何國不必加以干涉其一則以爲中國國民全無自治能力各國非加干涉不可華會顯呈此判然的現象而前者已得最後勝　美國貫澈此種主張實非易易顧此非眞實之貫澈究竟能否貫澈前者之主張尙須中國人操最後之威權也美國今日實處愛莫能助之地位因美國予中國以任何之輔助將與其不干涉中國内政之主張相矛盾余邇來素言中國如得相當機會必能抛棄歷來之汚辱而有良好之自治反對者嘗謂中國有自治能力何以内亂紛起而不能自遏余應之曰此非中國人自身之罪惡實少數國家之挑撥與野心有以助長之耳華會結果與中國以刷新之機會而不加干預苟中國人民不能利用此種機會以整理内治則將使愛護中國者有莫大之失望而野心國家將更擴大其野心而誘其他國家改易其愛護之方針余爲愛護中國者甚盼中國國民有切實表示以鞏固余之立脚地余旣有此立脚地故今日蒞會不能謂爲冒昩刻聞諸君熱心贖路並有確定辦法甚可欽佩余有一語須爲諸君告卽國除聯盟與華府會議各國代表固予中國以帮助而中國代表之能力亦甚可欽佩也中國外交之要日甚一日中 
[約翰大學同門會懇親會攝影（二）各股委員]  
國人民必當予外交代表以堅實之後盾此後中國境遇無論任何困難諸君切須自信確有解决一切内政外交之偉大能力而母陷於失望最後敢以一語相贈爲美人之恒語而見之於憲法者即「即裂必陷失敗聯合方致成功」願諸君寳藏之而成爲余與諸君友誼上永久之紀念物也 
　　余博士答詞今日諸君熱忱來此旣聆顧公使與密勒氏優美之演說其中心之喜悅可知也然苟因此而偏於樂觀忘却今日到會之目的則不惟今日開會爲無謂籌贖膠濟路之想念爲空幻即中國前途亦已失去其無限之希望今日散會後望諸君以贖路貯金之旨轉告戚友　得一致進行速臻成功明日爲星期日各銀行停止營業自星期一（十五日）起各銀行即開始收受故諸君星期一清晨第一事莫忘了向銀行貯金我等同爲中國人固不必相互作希望之詞願共勉力實行膠濟事小繫於中國前途者實大也 
[聖約翰大學同門會懇親會紀]  
　　聖約翰大學同門會於昨日下午一時在聖約翰本校開常年懇親會下午一時開會六時始畢到會者皆該同門會會友之親友此次因顧維鈞博士爲該校同門乘此懇親會之舉爲之歡迎故一時預會者有二千人之多茲將開會情形分載於后 
　　（一）會塲之設備該會特備汽車十餘部在靜安寺路電車下車處接送該校同門及其親友一路皆由該校童子軍帮同照顧該校大門前有金紥聖約翰大學同門會懇親會幷歡迎顧公使等字樣招待者皆爲該校高級諸同學招待殷勤老同學至此不能不追溯昔日景象在大草地上高搭一臺中佈校旗一面以國旗左右輔之臺之週圍飾以花草臺前列以椅凳 
　　（二）游藝之興味首先最饒興味者即爲兒童之游藝此屆游藝爲該會會員沈君嗣良所籌備先爲印度棍·賽跑賽者　爲同門之子女繼以拾果賽跑賽者皆爲會員得勝者爲楊君潤身 
　　（三）卜校長之演說三時餘顧公使蒞臨由會員牛惠生招待入場與卜校長相見後在草地上立談多時一時持照相機攝顧使影者不知凡幾未幾演餘興如三絃拉戲等畢主席代表周啓邦君宣言顧公使已到請奏樂歡迎顧公使上台上台後先由卜校長演說略謂學校爲學生之母惟學校似月學生似日故學校爲學生所反照同門會爲學生之團結機關其中包涵尤廣除女界外商界學界政治界皆有本校同門其中最有榮耀者則爲顧維鈞博士故予謂學校爲同門所反照也曾憶某演說家有學而不學學而不大二言其意以爲有良善之學校而無優美之敎習則等於不學有良好之校課而無廣大之校舍則學即不大惟約翰大學得同學如顧君者殊足榮幸惟此後欲使約翰大學成爲有勢力之學校則尙待同門諸君之勉力有以成之也 
　　（四）顧公使之演說卜校長演說後即由顧維鈞博士起立向衆演說曰諸位同學弟七八年留居外洋離滬迄今已有十年遠離祖國焉有不作回國之想尤願與諸同學相聚以解渴念今日得復見母校欣喜之至刻聞卜校長有言曰母校之於學生猶父母之於子女誠哉斯言弟今日之回母校猶新嫁娘之回母家於此可想見予回校得見同學之欣慰矣約翰今日遠過於往昔其發展之迅速有令人不可料者即英美人士亦無不嘖嘖稱美觀約翰敎育之影響中國政治即可斷言約翰大學者爲中國根本培養人才之機關也雖然凡此種種成績皆卜舫濟校長一人之功也卜校長遠離母國不殫勞苦來華數十年苦心培植人才令人欽佩弟深願諸同學以卜校長爲做人之模範蓋卜校長來華已有三十載竭力經營數椽小屋至今已成大厦廣塲若我華人能以其爲模範亦以一身精力力求進步則吾人一世所得更無可限量拿翁有言曰字典中無難之一字故予曰同學能盡心力謀事則雖不能完全達其所欲爲多少亦必能稍有成績也 
　　（四）聖瑪利亞女學之襄助此此同門懇親會聖瑪利亞相助甚力除朱其廉女士及朱荷貞女士之鋼琴雙奏外幷有西文短劇西歌跳舞等游藝 
　（五）中國工業廠之熱心中國工業廠爲同門林君程慶所經理此次在會場陳列品幷以贈品多種分贈同門價値數百元其熱心同門會可見一斑此外幷有會員曾君煥堂贈以謀得利之軍樂及英瑞牛奶公司贈以奶粉五百包朱古力一大包云 
[留美同學會之歡迎顧公使會]  
　　上海留美同學會昨晚八時在南京路六十號會所開會歡迎顧維鈞公使顧夫人亦屆時蒞會會所陳設甚爲精緻開會時會員到者如穆藕初·敦秉文·許建屛·李觀森君等湯藴琳·唐英女士等許李二君均各偕其夫人到會並有諸賓列席如許秋颿·陳震東·張竹半·汪英賓君等張汪二君亦各偕其夫人列席楊筱堂君亦偕其夫人到會人數總計約百人由穆藕初君主席致歡迎詞謂今日鄙人代表上海留美同學會歡迎顧公使不覺重有感矣夫顧公使學問之出類拔萃同人均深知之顧公使自我國政體改造以來折衝外交才力之雄偉思想之緜密効力於祖國者至宏大往國際上增進我中華民國之榮譽者亦至無量弱國無外交則我國外交之難可想而知當巴黎會議華府會議之日其成績不但我舉國人士所歡喜而讚歎而全球人士亦莫不驚歎爲希有顧公使以如此年華於如此至短促時間成就此大功隆崇我國譽一至於此時勢造英雄惟英雄方能爲時勢所造耳同人苟一自省其如何愛敬顧公使又如何互相勉策務蘄人人在各本業上盡力做去國事雖腐敗至此人心雖墮落至此道德雖淪亡至此豈遂無挽救之道耶民國以來人心道德雖每况愈下敎育實業亦未見若何振興然輿論健全逈非昔比我國民之所是者一一都屹立我國民之所非者一一歸失敗徴諸往事有斷然者十目所視十手所指我同人等安可不朝夕惕厲務求實在以副我國民之期望也哉願我同人本諸初衷屛除私見互相扶助時時以顧公使爲表率竭智盡能做去三數年後於敎育上政治上凡百事業上得有如顧公使其人者出而操持之我國前途其庶有豸乎云云次由顧公使致答詞謂離國已久今日躬逢盛會感佩無已承諸君子開會歡迎又承主席逾恒奬飾洵不敢當也諸君子均爲各界領袖試以機器作喻均爲重要份子心欽實甚茲更貢愚意願諸君子益圖合力進取擴充範圍前途至可快慰也云云次由主席請江蘇特派交涉員許秋颿君演說詞意甚爲暢美主席與會員等復唱崑曲奏鋼琴進茶點舞火棍跳舞興致極佳顧公使與夫人亦參加跳舞顧夫人並與牛惠生醫士跳舞一次至十一時許散會 
[顧維鈞今日赴南翔]  
　　駐英公使顧維鈞博士定於今日（十四日）乘滬寗路九點三十分鐘開行之特别快車赴南翔即日乘車返滬 
[沈知事明晚筵宴顧維鈞]  
　　上海縣沈知事現訂本月十五日下午七時假滬北某西餐館備設西筵柬請顧維鈞公使讌飲屆時須請公使演說在太平洋會議經過一切狀况陪坐者爲滬上各團體曁紳商學各界人士 
[南京路籌欵贖路之辦法]  
　　南京路商界聯合會前晚（十二）舉行職員會討論該會評議長王才運提出之提倡籌欵贖路案此案前經職員會議决俟各界開始籌欵時設法鼓吹以盡提倡之職現時籌欵贖路委員會已開始籌集自應協力鼓吹以期速成經衆討論議决辦法數項如下（一）陳百男君提議謂籌欵贖路實爲我國民天職本會自應極力設法提倡惟應從切實方法入手勸導本路各商店量力籌欵本路多宏大商店如南洋烟公司等素具愛國熱忱財力亦富將來不難集成鉅欵（二）王廉方提議前本會對於華會國民代表曾議决撥欵一百元匯寄華會以充 
 
 

Page 14

 
 
宣傳之用嗣因華會閉幕不及滙寄今可將此撥欵一百元移充贖路欵項用本會名義存儲銀行作爲贖路貯金其餘本路各商店則勸導其自動籌貯（三）蔣夢芸提議本會應編印適俗印刷品分發本會會員及張貼各地以資提倡（四）蔣夢芸提議本會應舉行一提倡籌欵贖路之游藝會陳列一應關於贖路之文字圖　請華會代表及贖路會委員演說並請學校團體擔任新劇等各種游藝邀請本路會員及各界免費游覽旣可收直接勸導之效且可藉以聯絡會員感情上列各項經衆議决通過並推王廉方蔣夢芸二君擔任籌備贖路游藝會事項積極進行云 
[勸工銀行辦理贖路儲金]  
　　中華勸工銀行此次受籌贖膠濟鐵路委員會委託代收贖路儲金特趕先籌備已於日昨開始收受儲金並自印儲金章程多份分送各處廣爲敦勸 
[平民學校組贖路儲金勸告隊]  
　　文監師路上海平民義務學校學生自五九紀念後對於贖回膠濟鐵路一事頗爲注意各學生願節省糜費公共儲金以備贖路茲特組織贖路儲金勸告隊定每星期出外勸告一次近日並擬發行良好傳單以喚起國民之覺悟日内正在着手籌備云 
[美衆院通過對華貿易案]  
　　參議院於下星期討議此案 
　　國聞通信社譯大陸報云上海美國商會得美國拍來海電謂美國衆議院已通過對華貿易法案此案下星期將由參議院與以討議其通過衆議院時議案中之要點仍與兩院合組委員會審定之審查案内容無所出入該審查案於四月十五日通過該委員會時其中重要之規定有以下之十項（一）凡對華貿易之商業組合自此以後受同一條例之支配從前商業組合之組織多根據美國各州所定之條例而勉强施於外人享治外法權之中國因此發生種種之糾紛且該各地方法律其立法時並無因對外貿易而設規定多有不宜故有此共通之法律後則旣可免上述之糾紛又可得適合之規定（二）凡中美合資辦理企業可得最鞏固之保障（三）凡僑華之美國商店與其他各國僑華商人在租稅上處於同等地位以免在業競爭方面受損緣各國在華商民其本國得蠲免其商業上之租稅而美國則否現在此法規定凡在中國滿洲西藏蒙古香港澳門營商之美國公司亦均免收租稅凡庽華之美國或中國股票所有者亦享同一之權利（四）對華貿易案下之商業組合其總辦事處須設在中國更於相宜之處設立支部凡按照此法組織之組合其字號後加以ＦedincＵＳＡ字樣（五）關於發行證券等事此法案有嚴密之規定且同時並規定懲治違背該規定之辦法（六）此法案由美國商部施行之派定一對華貿易法案註册員主持其事該員之住所須在中國（七）凡於此法案範圍内所發生之法律事件得由中國之美國法庭哥崙比亞區最高法院及任何美國之中央法院審理之（八）對華貿易案組合由五人或五人以上組織之其多數應爲美國公民其經理會計或幹事或其他相當之職員亦須係美國公民（九）對華貿易法案之施行細則業經草就故此法案由總統簽字以後即可施行不致稽延（十）此法案最重要之利益即在乎凡擔任開創商業責任之美國商人均得就地支配美國之商業雖美國議會仍保留修改此法案之權但在中國收回法權管理一切外國在華商業以前想此法當仍必繼續有效至組合之年限該法案暫定爲二十五年但得繼續延長組合之註册費由商部徴收其額量以能維持註册員之機關爲度再凡對華貿易法案規定之組合須繳納資本稅每資本一千元繳稅一元云云 
[日本貴族院議員赴杭]  
　　日本貴族院議員星島根津西尾等七人於昨日（十三日）乘滬杭路早班快車赴杭遊覽各地名勝定今日乘車返滬 
[日本資本家抵滬]  
　　上海棉紗交易所自歸取引所後華商入所買賣者甚多該所總理事長島德藏氏於前日與日本貴族院議員等同時蒞滬歡迎者頗衆島氏爲日本大資本家執企業家之牛耳此次來滬對於經濟方面將有一種設施所以該所市塲中更形熱鬧云 
[章太炎講學第七日紀]  
　　江蘇省敎育會延聘章太炎氏講學昨午後四時仍在職工敎育館續講哲學之派别歷述元代以來之哲學家闡發宗派極爲詳盡在有統系之聽講者實覺津津有味直至六時半始止詳情明日續刋 
[中華職業敎育社年會預誌]  
　　中華職業敎育社成立以來已有五年茲聞照章定於本月二十日星期六下午二時起在本埠小西門外新馬路南該社附設中華職業學校開第五屆常年大會報告社務校務並討論以後辦事進行方針上午十時起先招待來賓參觀校中各工塲並於先一日（十九日）上午舉行農業敎育研究會下午舉行職業學校聯合會年會後一日（二十一日）上午舉行家事敎育研究會下午舉行該社附設職工敎育館開幕式分請中外名人演說如美國昆蟲學專家現任江蘇昆蟲局長吳偉士博士講農業敎育家事敎育專家國際敎育會特派赴華調查員金漱與鮑爾台斯東兩女敎授講家事敎育同濟醫工專門學校校長阮介蕃君講戰後德國之生活狀况與職業敎育上海職工俱樂部王效文上海青年會陳維新兩君講職工幸福問題均已確定晚上尙有聚餐電影及演劇（交通大學上海學校附屬小學學生演「兩隻竹籃」與「蚊蠅談話」）等等娛樂以助興趣並聞駐英公使顧維鈞博士亦約定於該社年會時蒞校參觀並演說云 
[國是會議三次談話會]  
　　函邀顧維鈞公使談話 
　　國是會議於昨日下午四時開三次談話會到者十六人邱醒旦主席先由書記報告江西代表葉韻萊已來會報到次黄任之報告謂前囑邀顧維鈞公使來會演說業已當面接洽决定用談話會形式在下星期内舉行日期由顧使自定因其酬酢甚忙碌也衆主再由會正式備函邀請請書記照辦次關於提案一層僉謂於下星期内先事準備相互交換俾開會時易於融洽至下次會期定下星期二如顧使能於是日蒞會最好否則由辦事處臨時通知云 
[各團體會議紀略]  
　　宣布討徐 
　　國聞通信社云昨日下午二時各團體會議在馬霍路新會所内開重要會議各省區團體代表之到者有鄧嘉縉董福開等三十餘人喻育之主席童理璋紀錄首先討論會計科交議募捐條例略有修正完全通過繼由董福開等建議宣布徐世昌罪狀略謂民國十一年來之現狀悉係徐一人所播弄故本席有此主張衆無異議全體通過孫鏡亞建議通電南北軍政各界共起驅徐楊春若略有異議卒以多數通過童理璋提議請會衆提倡勞工謂惟勞工可以救國並須開一上海勞工大會應付時局全體贊成最後推定楊春若爲下次主席而散 
[各工團公會聯席會議紀]  
　　上海工商友誼會於五月十二日下午八時邀集本埠各工會曁各公團開聯席會議討論各種重要問題是日蒞席團體二十餘其餘工人記者不少外國洛斯德通信社記者巴郎樂夫斯基大陸報記者白君二人由該會童理璋招待並有陳性初繙譯二君之來意大致謂吾人對於中國勞動運動極表同情並願將上海各工團所主張之事件刊登世界新聞俾使世界同胞咸知中國勞動者覺悟全體皆表示歡迎惟是日爲各工團與各公會集議重要問題故外報記者祗可旁聽紀錄新聞不能發表意見以清界限至九時許振鈴開會首由童理璋報告邀集各團體會議之宗旨及應討論之案件並今日所發通告信有八十餘封而到者祗二十餘團體如謂通告書係當日出發恐因郵局因路遠不能投到之故請諸君原諒惟今日會議係公共公團會議請另推主席衆舉王吉人主席童理璋紀錄主席謂今日開會問題甚多提議討論理由已經童君說過但最關重要者今之所謂國是會議用工會名義吾輩不願承認公决（甲）嚴重質問令其取消八團體（乙）通電各省聲明否認（丙）最後對付以示威反對（全體通過）（二）互助工人問題凡工人有急之中俟各工團查明確實予以相常之扶助衆無異議（通過）（三）勞動敎育問題衆以敎育有兩種（甲）社會敎育係多設工人義務學校（乙）工人每日工作無暇讀書當口頭敎育實行宣講公决先查工廠後與工廠聯絡請其解放時間候出發宣講時准在工廠空地中聽講（四）反對彩票案衆謂目前彩票日多均以假名振濟其實黑幕重重勞動者因思發財將日積血錢供其誘惑爲害匪淺公决（甲）致公函並派員請交涉使代表民意感謝租界當道因其抱定宗旨嚴禁（乙）勸工人夥友勿購並勸夥友勿秘密做此生意如在租界内私行販賣者個人察出勸其以後勿做不聽即行扭交巡捕藉資儆戒（丙）電各省省議會勿予通過發行彩票案並將目前所有不正當之彩票一律禁止（五）勞動衛生問題僉謂自前天時將暑每年必生時疫而死傷者皆我有用之勞動工人且近來電車汽車傷人之案迭出於我勞動者益爲危險公决（甲）對司機工人及飯作工人菜飯司務加以警告請其注重人道主義如有造禍必予重究（乙）對里巷居民工廠工人行路夥友均須隨時隨地善言勸告請其勿將垃圾濫傾工作時加意小心免遭機器軋傷（丙）保護生存權如有因公而犧牲者各工會應予力爭作後盾（六）失業者補救問題衆謂目前上海盜案日多而竊賊扒手均亦不少流氓乞丐日見增多每晚間弄内睡臥多此類人一逢出殯動輒數千人足徴滬上之危險實由於此然有一種失業者因憤而實行自殺主義者有之如投浦自縊者亦有之補救方法（甲）勸夥友工人均宜早儲蓄（乙）勸工廠收用各工會所介紹之工人（丙）感化無業流氓請其入游民工廠（七）反對湖南中華工會請政客充代表並陳某在廣東大使活動其行動殊與工人不利公决凡有政客冒用工會名義無論何會均須反對全體贊成（八）組織勞動團體總機關問題全體贊成公决定名曰『上海勞動總工會』進行方法定期開籌備會以上案件均通過當塲推定王吉人楊草仙童理璋虞植卿陳性初五人爲一切議决案執行委員虞植卿因本身職務關係固辭改推張占剛定於每日下午一二時在工商友誼會接洽一切手續至十一時許因時不早宣告散會並有工商友誼會贈送愛國牌香烟而捕房方面是日亦派員多在會旁維持秩序藉以保護各代表咸示感謝聞英工部局對於工團舉動頗有益於勞動界將來租界治安必無憂慮感情上將日益親善云云 
[記者聯歡會進行訊]  
　　評議會常會▲歡迎馬克森 
　　本埠新聞記者聯歡會前因修改章程未竣會務未能積極進行現在章程已經通過評議會亦已産出其評議員爲許建屛嚴諤聲戈公振謝介子陳適生周孝庵張滇叔等七人現由該評議員决定每星期五下午一時在時報館開評議會常會討論一切會務進行事宜其中西文書記潘公展謝福生二君亦須出席又該會現定下星期一（十五）下午六時假嶺南樓開茶話會歡迎美國前紐約泰晤士報記者馬克森屆時幷請其演說云 
[遷塚案反對蠭起]  
　　慈善團十九日將開臨時會 
　　國聞通信社云同仁輔元堂遷塜一案前已有多數團體聯合反對現聞又有各工團因鑒義塜爲貧人營葬之地慈善團董一意孤行置輿情於不顧莫不同聲憤激業正分頭進行洗衣公所及夥友集賢會已先後致函沛國族會大致謂迭閱報載各界反對同仁輔元堂遷塜敝會同人義無袖手經多數議决願與各界一致進行期達保存目的苟慈善團董不加醒悟同人等准備停工守塜以隨愛護義塜諸公之後塜存同存塜亡同亡母謂社會可欺蓋義塜者乃最苦之人所埋葬也同人等義憤所激惟有積極對付云又沛國族會覆函如下謹覆者讀昨今兩報載省長因慈善團遷塜一案已兩次訓令縣署慈善團亦已接到縣署函示囑令會集各董妥議救濟以息紛爭並聞慈善團已定於十九日開臨時會想輿論旣如是憤激届時必有一種會議結果前敝族會致棧業公義會一函茲特抄奉祇祈鑒照云 
[本埠商業之好消息]  
　　疋頭呌莊下星期繼續舉行 
　　字林報云本星期本埠商業仍頗蕭條惟各處已有轉機氣象故商販皆復興奮其最佳之消息爲疋頭呌莊復將於下星期繼續舉行北方時局雖未完全安定但吳佩孚此次大獲勝利戰事已可視爲終止商民可復安心經營商業預料下星期買賣必旺各埠疋頭存貨似已甚少故購補者當甚踴躍且今爲投機者極佳之機會若輩或將從事競爭也長江各埠及寗波杭州本星期内運往之貨爲數甚夥即北方亦有少數運往出口商業雖不甚旺亦有起色問價者已視前爲多 
[金價續跌之預料]  
　　昨得國外印度及本埠消息謂紐約大條該處買賣市面華人及印度皆係買進毫無賣出交易今日銀價必長七半至一辦士之譜其金價二百九十兩進關可以預料也 
[昨日之外幣市况]  
　　近來外幣市况頗爲呆滯昨（十三日）錢業做開之票大都繼續疲落考其原因殆因標金見跌而先令趨高之故英金票跌七分買價爲七元八角花旗票跌三分三買價爲一元七角二分老頭票縮五釐買八角二分半其餘如各種盧布及坡元馬克等尙稱平穩並無升降荷蘭票買六角三分馬克買七釐二五法郎買一角五分六坡元買八角二分香港銀元買一元盧布千元新票買四兩二百五十元票買一兩一錢五百元票買十五兩二錢五五元至二十五元票買九兩五錢均與星期五市價相同云 
[昨日之國内滙兌市]  
　　昨（十三日）京津洋滙均跌二兩洋匯各疲半元北京公砝每千兩合申元一千零四十九兩銀元每千元合申洋一千零零八元天津行化每千兩合申元一千零五十七兩銀元每千元合申洋一千零零七元同時漢口洋例縮五錢計每千兩合申元一千零二十六兩五錢銀元則遞加三元每千元合申洋一千零零五元紗市九九銀每千兩合申元一千零七十兩宜昌宜平亦低五錢每千兩合申元一千零二十八兩五錢銀元每千元合申洋一千零十二元九江南昌蚌埠徐州清江温州等銀元每千元均合申洋一千零零五元蕪湖海門銀元每千元合申洋一千零零四元安慶蘭谿銀元每千元合申洋一千零零四元半南京蘇州鎭江揚州無錫常州宜興常熟南通等銀元每千元均合申洋一千零零二元杭州寗波嘉興湖州紹興餘姚等銀元每千元合申洋一千零零三元福州厦門銀元每千元合申洋一千零十元重慶九七平銀每千兩合申元九百八十兩成都九七平銀每千兩合申元一千零十兩萬縣九七平銀每千兩合申元九百九十五兩成都萬縣重慶等銀元均與申洋相同價亦並無上落與星期五市價相同云 
[童子軍全國協會第二日紀]  
　　審查委員會開會▲江蘇省童子軍聯合會歡宴各代表 
　　中華童子軍全國協會第一日開會詳情已誌昨報昨日爲第二日仍在博物院路青年協會開會是日專爲審查委員會審訂臨時委員會提出之各議案上午九時開始討論全體委員如沈信卿李啓藩唐閏生魏亦亨趙師復魏子銘秦執中楊舞心卜舫濟章君疇沈同一顧拯來章伯寅華樂之等均出席至十二時散會結果甚佳審訂之各案聞將於星期一（十五日）提交大會討論云 
　　是日上午十二時江蘇童子軍聯合會假座四川路青年會會食堂歡宴各省童子軍代表到者有黄孟奎魏亦亨懷履光沈信卿等十八人主賓歡叙觥籌交錯盛極一時云 
[青年會衛生展覽會四誌]  
　　昨爲青年會衛生展覽大會之末日各學校各團體及各界男女之前往參觀者較前更形擁擠下午五時請孔庸之演講「衛生與道德」詳論不講究衛生之害且於道德有虧敬告各界隨處注意衛生道德同臻完美云云合座鼓掌並有音樂社之絲竹北區公學之表情歌電影等游藝外該會以童子參觀者人數太多特於三時半在童子演講堂專對童子講演幷演影戲引起兒童觀感晚間再請胡宜時博士演講「衛生與個人」縷述個人之種種衛生方法有益於精神體魄並歷舉世人忽略衛生自貽伊戚致戕生命爲可危等語聽者咸爲動容又有愛國女學之蹈舞亦爲有益衛生之動作殿以該會通俗演劇團排演關於提倡衛生之新劇詼諧百出耐人尋味演畢已鐘鳴十二下矣約計前昨兩日各界前往參觀者每日不下一萬數千人可謂盛矣 
[滅除蚊蠅之進行]  
　　江蘇省敎育會上海縣敎育會上海縣童子軍會家庭日新會四團體發起滅除蚊蠅其第一二次開會情形均誌前報當第二次開會時警察廳長代表劉春圃君曾允將此事組織轉商廳長决定頃悉該會等已得劉君來函謂已陳明廳長深得贊同即日呈請護軍使署先行令行兩工巡捐局籌撥經費一俟撥到即請由該會等向昆蟲局訂定專員進行警廳方面擬將此事專委衛生科員尹鵬兼任云 
[轉運公司貪運肇禍之澈究]  
　　日前滬寗路之貨物車因油缸發熱輪船斷下在外跨塘地方傾覆貨車十二輛撞壞軌道損失有十萬之鉅事後機務處令各工匠將往來各列車加意查驗以防發生燒油缸之事詎日前由麥根路車站開出之貨物車内有重車一輛係鼎通轉運公司承裝之貨將至南翔車站油缸忽然發熱當由站長將車卸下帶回麥根路由查騐銅匠將燒油缸之車送至磅秤上過磅後照定章多運二噸半之多因此車輪發熱該公司自知情虛恐被路局處罰在深夜時串通路局裝卸員私開車門將每一包中取出數斤正在私取之時被巡邏隊得悉將偷物之人一併拿獲（外傳小工偷竊並無此事）待翌日清晨解至車務處轉送警局押辦現路局以裝貨員及鼎通公司私自多運以致燒壞油缸正在追查澈究 
　　尙有本埠新聞等轉入後頁 
雜評二 
[一落千丈之銅圓病（旡用）]  
　　銅元輔幣也例以十進則每圓十角每角十枚增則爲過減則不及其失維鈞然少額之差異猶不爲大害何如今之銅圓每圓由一千三百餘而四百而五百而六百將及七百小洋每角亦一百四十有奇小民之行使銅圓者無形中已虧蝕十之六七例有八口之家者今其所得僅足養五人而强餘三人祇能餓死又例有製四尺之長衣今祇能製三尺弱變而爲不倫不類之短衣二尺長之馬褂今祗及尺有四五寸噫此種潛侵默耗其何以堪而物價之昻騰端由乎此地方公私團體熱心人士早經大聲疾呼爲民請命矣而當局充耳不聞甚或故爲袒護勢不致激成異變不止而魚戶且罷市矣記者以爲輔幣低落至十六七而猶不謀補救爾後毛荒益將順流而下一落千丈浸假而一千八百浸假而一千九百至二千彼時小民更將何如此非鰓鰓過慮觀乎近數日中之狀况奚止月暈而風礎潤而雨其事有必至不待蓍蔡而决當局盍以小民生計地面公安爲計乎開會確商力圖補救事急矣弗可緩如疫病然徴象昭昭弗治行見輾轉傳染猖獗蔓延至難可收拾嗚呼不幸言中是使賜多言也 
 
 

Page 15

 
 
本埠新聞二 
[一週間之金融調查]  
　　進出口銀洋數此一週問南京裝來洋二十萬元杭州來洋七十三萬元大條由大英公司太平洋等輪船外洋裝來一千零七十一條各錢莊裝去紹興洋五十萬元裝往九江洋十萬元裝往香港大條三百零九條裝往杭州大條二百四十一條現銀五十五萬兩裝往南京　銀三十六萬兩庫存現洋比前屆少六十六萬元現銀少四十七萬兩大條存五百二十條茲將進出口細數錄下（星期一）中國銀行由南京來洋四萬元去銀三萬兩又杭州來洋八萬元去銀五萬兩交通銀行由南京來洋四萬元去銀三萬兩又杭州來洋八萬元又去銀五萬兩（星期二）中國銀行由杭州來洋八萬元去南京銀三萬兩交通銀行由杭州來洋八萬元又去銀五萬兩又南京來洋四萬元又去銀三萬兩（星期三）中國銀行裝至南京銀三萬兩來洋四萬元又杭州來洋九萬元去銀十萬兩各莊去紹興洋五十萬元交通銀行由南京來洋四萬元去銀三萬兩又杭州來洋八萬元去銀五萬兩（星期四）中國銀行去南京銀三萬兩又去杭州銀五萬兩又來洋八萬元又去九江洋十萬元麥加利銀行由大英公司船來大條三百零九條懋業銀行由大英公司船來大條二百七十九條大通銀行由太平洋船到大條一百七十四條華義銀行由大英公司船來大條八十三條交通銀行由杭州來洋八萬元又去銀五萬兩又去南京銀三萬兩（星期五）中國銀行去南京銀三萬兩又去杭州銀十萬兩交通銀行由杭州來洋八萬元又去銀五萬兩又去南京銀三萬兩麥加利銀行裝至香港大條三百零九條（星期六）交通銀行去南京銀三萬兩中國銀行去杭州大條二百四十一條又去南京銀三萬兩 
　　洋釐本星期一（八號）上午開盤爲七錢二分七釐三七五由來步小至昨日下午收盤爲七錢二分四釐七五共小去二釐六毫二忽半本埠用塲甚稀洋釐恐再續小云 
　　銀拆銀根市面仍緊星期一拆息二錢五分嗣在星期三高至三錢五分昨日雖小至一錢六分商業中仍屬外寛内緊 
　　各國滙率本週間大條近期長半辦士遠期長三七五先令長一辦士爲三先令六辦士中外商界大勢看長印度長一羅比半法匯亦大二十法郎美滙大一元七角半東匯小去一分二釐半嗬匯長四盾俄匯大一萬五千羅卜德匯大八馬克洋行抛進新絲數千擔新茶雖已開盤而市價平常此屆各廠練絲交易有二百二十餘萬兩云 
　　標金本星期一期金價爲三百兩零一兩九錢嗣後曾高至三百零三兩星期四先令長一辦士之後遂由三百兩進關逐步跌小人心亦以滙率漸結漸硬因之賣出者居多而無敢做多頭昨日上午半日市面收盤二百九十二兩五錢預料尙須續跌云 
[一週間各銀行交易之調查]  
　　本星期内大條近期遠期及各國匯兌均見長絲交易頗多有二千零七十包計値銀二百二十三萬八千六百二十兩因各廠爲新絲將屆停車所有賣出者將絲交清以待收繭之故茲將本週間各銀行交易抄錄如下 
　　（星期一）道勝銀行結出六月份先令一萬磅價三先令五辦士八七五又進六月份先令一萬磅價三先令六辦士麥加利買進七月先令三萬磅價三先令六辦士至三先令五辦士八七五絲交易二百五十包扯價一千零四十兩安達銀行進六月份先令五千磅價三先令六辦士三菱銀行結進六月份東匯五萬元價六錢一分二五又結進本月份大連滙票五萬元價六錢零八七五友華銀行結進六七月份先令一萬磅價三先令六辦士至三先令五辦士八七五（星期二）正金銀行結進五六月份東滙七十萬元價六錢一分二五道勝銀行結出五月份東匯五萬元價六錢一分又結進七月份美匯二萬五千元價七十七元六二五又進六月份先令一萬磅價三先令六辦士至三先令六辦士零二五又結出六月份先令七千五百磅價三先令五辦士八七五安達銀行結進七月份先令一萬五千磅價三先令五辦士八七五至三先令六辦士三菱銀行買進現東滙五萬元價六錢一分二五麥加利銀行結進七月份先令一萬磅價三先令五辦士八一二五道勝銀行買進七月份先令五千磅價三先令六辦士零六二五友華銀行買進六月份先令五千磅價三先令五辦士八七五大英銀行結進七月份先令五千磅價三先令六辦士華比銀行結進七月份先令五千磅價三先令五辦士九三七五又結進六月份先令一萬磅價三先令六辦士大通銀行進七月份美滙十萬元價七十七元七五（星期三）滙豐銀行結進本月份大連滙票二十五萬元價六錢一分二五至六錢一分一二五正金銀行結進六月份東匯二十萬元價六錢一分友華銀行進七月份先令一萬五千磅價三先令六辦士二五又結進七月份美滙五萬元價七十八元零六二五道勝銀行結出六月份東滙十五萬價六錢一分至六錢一分一二五又進七月份先令一萬磅價三先令六辦士二五三井銀行結出六月份東滙十萬元價六錢一分大通銀行結出五六月份東滙三十萬元價六錢一分至六錢一分一二五三幷又進本月份東匯五萬元價六錢一分（星期四）道勝銀行結進七月份先令一萬磅價三先令六辦士三一二五大通銀行結進六月份先令一萬磅價三先令六辦士二五又結出六月份東滙二十萬元價六錢零八七五至六錢零七五大英銀行結出六月份先令一萬磅價三先令六辦士二五三井銀行結出六月份東滙三十萬價六錢一分至六錢零八七五朝鮮銀行結出六月份東匯四十萬元價六錢零八七五至六錢零七五（星期五）絲交易八百四十包扯價一千零七十一兩三菱銀行結進六月份東滙十萬元價六錢零六二五至六錢零六八七五華比銀行結出八月份先令一萬磅價三先令六辦士半麥加利結進七月份先令五千磅價三先令六辦士半友華銀行結進八月份先令五千磅價三先令六辦士半又進七月份先令一萬磅價三先令六辦士三七五又進七月份美滙五萬元價七十八元七五大通銀行買進現標金九十八條價二百九十九兩五錢又進七月份先令一萬磅價三先令六辦士三七五又進本月份東滙十萬元價六錢零六二五（星期六）絲交易九百八十包扯價一千二百零一兩安達銀行買進七月份先令五千磅價三先令六辦士八七五 
[友華銀行滙市報告]  
　　昨日友華銀行匯市報告云十二日倫敦大條銀價近期縮一二五遠期未動紐約匯價縮至七角零一二五倫敦紐約間滙價爲四元四角四分半今日此間各國滙價僅羅比長至二百六十八枚餘均未動上午市况甚硬收盤時英鎊售開價五六月份三先令六便士八七五七月份至年終三先令六便士七五美金售開價五六七月份七十九元二角五分遠期七十九元今日復有數宗匯票成交市况雖硬但頗平穩昨日倫敦市塲歐陸有少數現銀售出市况堅定紐約亦堅 
[改籍之潘頌衢昨已投案]  
　　交二千兩保▲住宅財産先行啓封 
　　公共會審公廨對於潘頌衢被控判决後所發生之國籍問題業由關讞員與英包副領事宣佈主張不能僅憑葡總領事一信即可避免公堂管轄並以無論何人一經被訴飭傳如對於管轄問題有所辯論應即投案聲訴不得公然抗傳不到姑准再限三天由該被投案聲明再行决定應否受理已誌本報昨日三天限期已届潘頌衢於上午十時許偕代表斐斯律師投廨該律師探悉包領事與李襄讞在第四民庭審案遂帶潘上堂代表請求减輕交保並乞將已封住宅財産啓封當經中西官核准先行啓封潘交二千兩保並予以三日期限覓保其請求時原告劉式淵之代表律師未曾到案故無言詞辯論惟聞原告方面現正在調查證據必欲證明潘頌衢確係生長於蘇州之木瀆地方而推翻其自稱生長澳門一語將來雙方律師到堂證明國籍時當有一番辯論也 
[三北船公司被控違背契約]  
　　海員罷工之餘波 
　　三北輪船公司因不履行香港海員公證人議决增加薪金一事被英商船副會館在公共公廨起訴昨晨經李襄讞會同英包副領事開庭審訊據原告代表律師譯稱現有許多輪船公司咸欲悉本案之結果緣自香港罷工後雙方舉出公證人解决加薪問題關於中國輪船人員之薪水議定凡代理船主每月給五百元大副三百元二副二百七十五元立有契約各輪船公司均已簽字承認三北公司之盛姓亦曾致函原告之書記允許履行公證人之判决公堂可着將人證邀案證明公證人判决之有無效力乃該公司又復致函原告謂不贊同此項判决原告當復一函責以不應違背契約云云該律師旋將往來各信讀畢時已過午官判改期續訊 
[全埠魚販罷市消息]  
　　爲洋價日高之故 
　　國聞通信社云昨日下午租界南市閘北全埠魚販代表三百餘人假寗波同鄕會開會討論僉謂洋價日高現市每元得兌一千七百文小洋兌一百四十文乃魚行决定洋價進出每元作一千五百文算小洋作一百二十文算與市價相距有二百文之多每人每日以十元計小販方面每人須喫虧二千文之鉅小本輕營何堪有此重累魚行旣不肯讓步則魚販亦祇有全體罷市靜候解决而已云云全體贊同遂各自簽名人數達一萬餘人聞擬自今日（十四日）起一律停止賣買一方請有力者出而調停向魚業同行商請讓步至恢復去年舊規爲止云 
[四公司甬帮木器工亦罷工矣]  
　　星報云泰昌木器公司之甬邦工人今日宣告罷工現信彙司公司美藝公司福利公司等之甬帮木器工人亦將羣起附和按自各公司滬籍工人於上星期因要本增加工資未遂罷工後甬帮工人仍照舊工作 
[木器工人要求增加工資]  
　　南北市木器工人共約有二千人向例工資分爲三等頭等每月十八元二等十二元起碼工資五六元近各工人因米珠薪桂所得工資不敷開支由李金生等發起在牛莊路木器公會會議决定另在閘北鴻興路義品里設立工人公會並舉代表與各作主接洽要求增加工資三成云 
[俄災振濟會上海部閉幕期]  
　　本月二十六日 
　　聯合通信社云俄災振濟會上海部昨午在青年會該會事務所開董幹兩長與各股主任幷常駐幹事會議到者有吳山陳維新黄介民王卓山張滇叔趙士膺蕭元恩彭慕陶胡忠朝陳禮本陳其賡陳新民錢克裘李衛華張經畬葛予香等陳維新主席說明閉會情事次王卓山報告杭州發起振俄會事幷議决催繳捐册辦法遂議定本月二十六日午後七時開董幹全體職員及各學校各團體代表正式閉幕大會詳細報告會務及一切經過事宜又該會昨日收到捐欵列下中華勞動聯合會三十元小洋九十角銅元六十四枚三育大學五十六元小洋五十八角銅元七十九枚景林堂女佈道會曹素馨經募一百十五元小洋三十角銅元三十二枚朱錦堂印刷局四十一元四角三分友誼儲蓄會倪榮泰經募一百元 
[俄艦退職經理請追墊欵之續訊]  
　　派員查賬再核 
　　美商柏司登自告退俄國義勇艦郵船公司之「愛爾脫拉根」「安利文」兩輪船經理後以該船欠伊墊付各欵甚鉅訴於公共公廨因涉及所有權發生法律問題判兩造律師各具辯論呈候核奪等情已誌前報昨晨關讞員會同美丁副領事及俄員儀君升座續訊據原告柏司登供稱爲該船經理兩年墊欵甚多該船主均有電來承認償還惟在未還之前請求諭禁該兩船無論何人不得移動並請派員理賬云云該輪船新公司經理延律師到堂聲明對於原告所控墊欵如查明數目屬實自當償還而舊公司亦延律師聲訴兩船應由舊公司所有並表示反對原告請求公堂將兩船假扣押原告代表律師則稱今所欲解决者爲原告對於該船之關係其他問題不在今日請求之列且公堂亦未允許丁榕肆師（丁代表舊公司）可以干預本案云云旋經中西官磋商之下决定派公堂查賑員查明關於本案一切賬目報告再行續訊 
[唐慶詒君俞慶棠女士之婚禮]  
　　唐蔚芝先生公子慶詒碩士與俞鳳賓博士之妺慶棠學士締有婚約昨日慶詒君由無錫來滬行親迎禮晚間俞宅女宴賓客濟濟一堂甚爲盡歡今日即赴錫之西溪唐府結婚矣 
[虞山繪畫展覽會開幕誌]  
　　上海美術專門學校西洋畫科在本埠西門白雲觀近第一院内舉行虞山繪畫展覽會昨日上午十時開幕後任人觀覽入口處有寫眞室陳列旅期中經過種種情形耐人尋味全塲共有七室分水彩畫油畫兩種皆係旅中所作虞山勝處如辛峯競秀桃源澗劍門剖龍澗昭明遺跡三峯鵓鴿峯興福諸名勝當此暮春初夏之際山峯青翠松石勁古皆在該會陳列之畫面上表現雄邁優秀兼而有之該校歷屆舉行旅行寫生成績展覽會此次尤見精進聞會期尙有二日云 
[啟秀女學發行有奬興學劵]  
　　聯合通信社云本埠北四川路寳興路啓秀女學近因擬建校舍經費不足特發行奬券一種名曰有奬興學劵計每張大洋一元開奬方法共分十大奬照民國十一年九月份慈善奬劵號碼爲準得奬者可以憑券至蘇州銀行領取奬物奬物如下（頭奬）十粒鑽手鐲一對鑽挖耳一只精圓耳墜珠一對小鑽扞一只（二奬）蝴蝶鑽手鐲一只小珠鑽别針一只（三奬）偃月鑽手鐲一只小鑽扦一只（四奬）蜜蜂鑽手鐲一只（五）鑽鬢釵一只（六七奬）小鑽耳環一對（八奬）小鑽戒子一只（九奬）小鑽别針一只（十奬）眞珠揷針一只聞是項奬券共發行四萬張凡該校學生每人須代銷若干張云 
[甘肅劵之大奬號碼]  
　　昨日爲第六次甘肅救濟震災正劵開奬之期在西門外共和影戲院内舉行茲將開出之五大奬曁經銷各票號錄下頭奬三萬五千九百七十一號本埠有利源二奬三萬二千一百九十五號漢口分局三奬二萬零三百八十九號嘉興聞恒裕四奬一萬八千八百十八號本埠大利元又四奬二萬零八百六十八號本埠有利源五奬五千一百六十六號本埠葉宏茂又五奬三萬六千二百八十三號江西福順祥 
 
 

Page 16

 
 
[厦門小學敎員罷工訊]  
　　上海泉漳會館接厦門思明小學敎員同盟會電開同人因生活困難全體罷工懸予援助思明小學敎員同盟會眞云云 
[滬西慈善團施診給藥]  
　　法界肇周路天佑坊滬西慈善團每届夏令循例設施診所以濟貧病今歲仍聘石金聲陸季良徐邦傑周春甫醫士逐日到團診治給藥處在南陽橋培和堂藥舖憑票給藥聞一槪不取分文 
[最近之米價]  
　　滬地自食米採辦處在外洋購運大批秈米來滬接濟平價出售後米市已略有鬆動昨日米市中開盤秈米每石已跌價一角有奇　高秈米價在九元七角有零惟白米因來源缺乏底貨不多故價格每石仍在十二元左右云 
[閩商對於涵江稅所扣留土布之呼籲]  
　　土布業展期免稅一事會經財部通令各省海關局所等一體遵照准予展免在案茲聞福州興化縣商人在滬購辦土布運往該境者每爲稅所扣留船貨勒令照征稅餉刻經旅滬興化公所董事致函上海縣商會内稱有同鄕某號商人裝載土布二百件運赴涵江輒爲該處稅所扣留要索滬上稅所給執之免稅單等情務懇貴會電致涵江稅所聲明事實請爲迅行釋放被扣船貨云 
[工巡捐局對於划船戶之布告]  
　　滬南工巡捐局姚局長昨發布告云照得本局前以浦江划船編釘牌號届期換領曾經函請水巡隊妥爲照料並諭飭市舶所具領遵辦曁布告各划船週知在案乃查各該划船迄未遵章繳換殊屬玩延茲限於五月底以前一律換齊除業經函請水巡隊嚴催外合亟布仰各該划船戶一體遵照迅速前赴市舶所遵章繳換如再逾延定干究罰切切此佈 
[呈請解除鄕經董兼職之南滙縣批]  
　　省議員不許兼職市經董自省令頒布後地方人士頗爲注意南滙縣公民鍾鼎盛等呈請解除西聯鄕經董之兼職等情曾誌本報茲將李知事批示如下查此案現據該鄕紳商學界張世德等函以部令解釋不得兼任云云係指自治制産生之市鄕經董而言現在市鄕自治尙未回復此種解釋似不能適用又以本邑市鄕經董爲名譽職與有給職之市鄕經董性質不同立說甚有理由候據情核轉所請暫毋庸議此批 
[黄浦江内撈挖沉船問題]  
　　本埠黄浦江内遇有沉没船隻向由江海關河泊司辦理撈挖近聞浚浦總局於日前會議時由河泊司提議浚浦局是否應從海關河泊處接辦黄浦江内撈挖沉船事宜茲經該局議定此項問題當於每次發生時逕行商議辦理云 
[軍隊換防不准收受旗傘]  
　　陸軍部近令各省軍政長官畧謂軍隊換防事屬例行近聞各屬每有軍隊換防當地紳商輒必鋪張製造萬民傘實屬大背軍紀特此通令嗣後各屬換防軍隊遇有當地商民備送旗傘者應先行正言勸止臨期一槪不准收受以杜流弊 
[梁新記牙刷行將減價]  
　　五馬路及抛球塲梁新記牙刷莊第五六兩支店近以慶祝其香港第二支店十四週年紀念將於夏曆四月二十起减價十五天照碼八折云 
[迷路男孩周有亭]  
　　前夜四區二分署崗警帶進迷路男孩周有亭一名詢據聲稱家住丹陽南門父母兄弟姊妹均無僅有祖母在堂由鄰近萬豐烟店刨烟於前日伴送來申學作信封手藝該地名並不知道走出游玩迷失歸路等語該孩身穿鼻烟色本廠布夾襖柳條布單衫白布褲黑布舊蒲面鞋灰洋襪暫送閘北慈善國收留以待家屬或店主領回云 
[金繩嘉續控路政員]  
　　護軍使署前據商民金繩嘉呈控滬南工巡捐局路政員婪索不遂誣指佔及公路擅將牆垣拆毁一案當飭姚局長查辦在案茲悉該房主金姓以該局長庇護屬員延不呈復以致被拆圍牆不能動工建築損失甚巨特將該局前經勘明揷立標樁圖樣及所給建房照會原批應收尺寸之憑證於昨日一併呈送軍署要求迅速秉公查辦 
[警廳特别偵探設辦公處]  
　　淞滬警廳徐廳長近因境内時有盜案發生故擬在各偵探中挑選幹探十名充作特别偵探以資防緝已誌前報茲悉徐廳長選得杜紹華王愼卿高萬生宋鳳鳴李鴻翔符正志楊保廷費湘舟戎仁生周根瑞等十名充任特别偵探並飭隊員趙幹生督同辦理着將據報被刦各案之贓盜迅速破獲已在城内九畝地地方添設偵緝隊辦公處一所一面由趙隊員議定於昨晚起每夜派令特别各探員分赴小東門十六舖民國路西門等四處認眞游巡以資防範 
[引渡崇義里刦案中之張阿六]  
　　淞滬警察廳據報閘北大統路崇義里居戶王勉圃家被盜搶刦財物案内之盜犯通州人張阿六匿跡公共租界唐家弄五百十號屋内徐廳長即備文派探於前日投該管滙司捕房加派包探費克倫按址將張拘獲昨晨解送公共公廨經張襄讞會同日副領事　中氏豫審終結判張阿六准交來探帶去歸案訊辦 
[又獲崇義里刦案中之顧其祥]  
　　住居閘北大統路崇義里第二家之王勉甫及同居吳聯芳家於去年陰曆十二月二十四夜被盜搶刦銀洋金飾等物因在年底事主並未報請該管警署查緝前日由淞滬警廳特别偵探高萬生杜少華周庚瑞等在姚家宅橋緝獲海門人顧其祥一名承認曾偕同黨搶刦該里王姓家鈔票洋三十一元金飾二件又搶吳姓鈔票四十元現洋十五元銅元五千金飾一件不諱由該探等帶回警廳聽候吊贓究辦 
[攔刦日人現洋案之破獲]  
　　本月十號有一日本人向虹口捕房報告謂行經鴨綠路被匪徒數人攔刦去現洋一百元請爲查緝茲由特别華探目姚阿生包探王長根蘇長生白忠麒等查得係江北人嚴大姜小三子丁小四子等所爲昨晨將以上三名拘解公共公廨請究張襄讞畧訊一過商之日副領事田中氏諭三被告帶回捕房收押查明再訊 
[六匪併送警廳核辦]  
　　閘北偵緝隊連日在滬寗鐵路北先後緝獲盜匪海門人王阿二許秀文楊鳳鳴吳揚許有根張愛堂等六名盤問之下已供認行刦寳由路鴻興坊趙姓家金戒二只鋼表一只皮篋一只（内貯鈔票十元現洋一元當在該匪身畔抄出原贓鋼表一只餘贓已被化去昨將該犯併解淞滬警廳核辦矣 
[偵探拘獲朱德標]  
　　英界特别偵探白宗祺昨日協同閘北偵緝隊在鐵路北小茶館樓上緝獲盜匪阜寗人朱德標一名寄押司法科内聽候備文移提歸案訊究 
[機器車撞傷行人]  
　　廣東人尹四昨日下午二時半在北四川路梧州路口行走遭二千零四十三號機器脚踏車撞倒跌傷頭部等處當由一百十一號印捕到來抄錄號碼另雇人力車送受傷人往同仁醫院醫治一面歸報捕頭候示 
[人力車撞跌行人受傷]  
　　嘉定人金福全於昨晚九時在芝罘路行走被人力車撞倒跌碎膝骨不能行走經行人某甲車送紅十字會北市醫院醫治 
[機器皮帶捲斃工人]  
　　昨晨九時許楊樹浦宏源紗廠工人某甲年約十七八歲在廠工作被機器皮帶捲傷要害倒仆於地及由廠中人察覺送往同仁醫院不及醫治身死經家屬前往備棺收殮 
[靶子場傭人中彈殞命]  
　　公園靶子塲用人某甲昨日下午四時餘在靶子下行走被打靶槍彈自左腰穿入由右腰而出腸流洞外血流如注當經塲中巡捕車送同仁醫院醫治及抵院已斃命即經捕將屍車送騐屍所候公堂相騐核辦 
[天潼路坍屋傷人]  
　　天潼路五十九號粤人所開之公益雜貨店因樓上堆貨過重昨日下午四時將樓板壓斷各物皆下墜致壓倒廣東人李棣富羅阿玉江北人曹武曹六子皆受重傷當由虹口捕房捕頭飭中西探捕前往照料救火車亦蒞止防備火患即經一百二十七號印捕車四受傷人送往同仁醫院醫治聞内中以羅阿玉曹武二人傷勢最重云 
[顔料箱壓傷婦人足]  
　　塌車夫吳松林前日下午裝載大宗顔料車過小南門佛閣地方適在住在鈎玉弄婦人錢陳氏經過詎顔料箱倒下壓傷該氏左足痛絕倒地經氏夫錢金桂聞信趕到鳴警將吳拘送一區三分所立命轉解地檢廳經檢察官騐明該氏受傷屬實判交伊夫舁回醫治吳松林押候再核 
[汽車撞斃行人案註銷]  
　　汽車夫陳榮全日前駕車至法新租界撞斃某甲一名後由巡捕到來抄錄號碼一面將尸車送同仁輔元堂因無尸屬由堂棺殮昨將陳傳至法公堂請訊先由三百八十號華捕上堂稟稱是日巡捕在該處附近上差目見汽車司機甚緩實係死者從橫路走出以致撞斃被告由達商律師稱被告司機向來妥當此次實因死者自不小心所致請核詰之陳供詞相符中西官以死者自不經心與人無尤將案註銷 
[馬車夫疎忽之科罰]  
　　馬夫陳阿生駕駛馬車在西華德路將黃包車夫施航船播倒碾傷足骨被捕解由公共公廨交保候訊在案茲施之傷已由醫院療治痊愈昨經捕房將陳傳案問官以其不應疎忽科罰金五元充公再賠償陳醫費十五元 
[瘋子送棲流所治病]  
　　住居密勒路三百四十七號之江北人陳金龍近患神經病症昨持刀在途胡閙當經四百六十三號巡街捕查見將陳帶入捕房捕頭諭送棲流所治病 
[汪幼安交萬元保出外]  
　　顧易奎劉植兩人前延律師代表投法公堂控中外證劵物品交易所理事長汪幼安不理股欵等情被告亦延律師代辯一切判聽候覆訊再核在案昨又傳訊被告江幼安由郭蘭克律師代辯稱被告被押多時且近來患病日久請求准予交保出外等語中西讞員判准予被告交一萬元人銀並保聽候再核 
[判令丈母賠償女婿損失]  
　　奚香榮昨延律師代表投法公堂控稱原告前娶王江氏之女王氏爲室日前江氏至原告家吵閙並將棉被帳子等物撕破旋由原告至捕房報告飭探查明屬實今將被撕物件呈鑒請求追償損失詰之王江氏供稱原告實係婦人之贅婿當婚配時言明奉養婦人現因女婿翻悔前議故此吵閙撕破棉被帳子是實中西官判着被告賠償原告損失洋三十元以後不准再向原告家滋擾 
[漢口路之燕子窠]  
　　老閘捕房包探汪竹生前晚協同西探在漢口路二百七十一號屋内破獲燕子窠一所捉獲其主王子和婦人馬劉氏並烟客陳永才湯元喜袁益順周少蘭等十四人連同烟具一併帶入捕房昨晨解送公共公廨即據中西包探上堂稟明前情並將抄獲烟具及烟槍四支呈案請察訊之王與劉氏供詞支吾經中西官核供判王與劉氏各罰洋三十元餘人各罰洋三元一併充公烟具燬去 
[徐金昌私賣烟土]  
　　潮洲人徐金昌因在北京路一百九十三號屋内私設烟膏店秘密出售烟膏烟土前日經總巡捕房副捕頭查悉前往搜出烟土多包烟膏三缸遂將徐與烟土等物一供帶入捕房昨解公共公廨經中西官研訊屬實判徐罰洋五十元充公烟土烟膏送海關焚燬 
[男婦帶土共罰五十元]  
　　趙蔡氏徐春生兩人日前身藏烟土數包行經法租界地方適爲包探查見以氏等形跡可疑上前抄出烟土帶入捕房諭令交保昨日傳至法公堂請訊先由捕頭上堂稟明前情並將烟土呈鑒蔡氏等供認私帶烟土不諱中西官判蔡氏罰洋三十元徐罰洋二十元充公烟土没收 
[浦東之因賭鬭毆案]  
　　浦東陸家宅茂業里三十六號門牌居民王金冠王舒氏夫婦每日在家召集四鄰聚賭麻雀抽頭爲生前日有魚販李金生前去賭博爲李妻張氏查悉趕到王家向伊夫規勸爲王夫婦毆逐該氏心有不甘往合伊姊金張氏王張氏等趕往王家報復一時互相毆打雙方俱各受傷由警到來將王夫婦及李金王三氏幷送三區警署移送地檢廳訊騐之下以兩造供詞各執且各受傷輕重不一判令分别醫治候飭警下鄕實地調查當時肇釁情形復候辦理 
[冒探圖詐押半年]  
　　無賴葉連發因冐充包探先後至雲南路天津路鴻興寳泰等客棧内以查棧爲由希圖索詐被捕查悉將葉獲解公共公廨押候訊究在案昨晨復由捕房將葉解案據老閘捕房包探殷玉鼎稟稱被告冒充捕房包探先後至鴻興寳泰兩客棧中以稽查爲由圖詐是以拘案請究並將在華身畔搜出之日記簿一本呈察訊之葉供當時實因酒醉胡爲並非圖詐乞鑒中西官核供以葉不應冒探圖詐判押西牢半年示儆 
[俄騙子監禁兩月]  
　　俄國人都民考夫控同種施瑪露印騙取値洋一百五十元之金表等物一案昨經公共公廨張襄讞會同俄員儀君訊明所控詐欺罪已成立判决被告監禁二月期滿解送海參威交該管官廳管束 
[洋貨店失愼罰洋了案]  
　　閘北恒豐路天成洋貨店起火店主李靜波由四區二分所傳訊轉解淞滬警廳司法科訊究兩誌前報茲悉閘北救火聯合會據洋貨同業二十九家繕具公函證明李係無心失火由該會轉呈警廳前日經劉科長判罰洋二十元了案 
[客棧違章罰五十元]  
　　法捕房包探查得陳裕生所開客棧不將旅客姓氏登載循環簿上並私賣燈吃違背禁令爰於日前稟明西探同至該處抄出烟具連同賬簿一併帶入捕房昨日傳至法公堂請究先由捕頭上堂稟明前情並將烟具呈鑒詰之陳裕生供洋烟實係旅客吸食並非民人所設餘供支吾中西官判罰五十元充公以儆 
[誌謝]  
　　昨承中華書局惠贈第十一卷第九號「敎育界」及第六期「小朋友」一五七期「英文週報」各一册又中華圖書館惠贈第一六一期「禮拜六」二册誌此併謝 
中華職業敎育社通訊 
　　住址上海西門外方斜路三四八號 
[通告普通特别社員諸君]  
　　敬通告者查本社社章第六條規定『歲費於每年五月納之』本社前經規定以每年五月一日至次年四月三十日爲一年度社員納費一年奉贈以是年度内所出敎育與職業雜志全分共有在年度將終時納費者則補送以前所出雜志藉昭公允現在第六年度開始應請同社諸君子照章繳納歲費（普通二元特别二十元）本社奉贈雜志在未收到第六年度歲費時應贈至本月出版第三十六期爲止但恐各地繳費郵寄　時仍擬續送六月以後出版之第三十七期第三十八期第三十九期共三册以免閱覽者有中斷之憾（但以繳過第五年度歲費者爲限）一面敬乞早日寄繳歲費掣取本社收條如果已繳歲費而從第四十期起雜志未經收到請函本社查詢可也如有在第六年度新入社之社員俟繳納歲費後當將雜志第三十七期起至四十六期止（第六年度起以十期爲一卷儘一年内出全）按期陸續寄奉合併聲明至繳納歲費時滙寄不便即用半分至一角之郵票作代亦無不可尙希公鑒十一年五月中華職業敎育社敬啓 
事件 
[改良童子軍制服之鄒議（顧拯來）]  
　　童子軍事業自英人提倡後世界各國踵起倣行迄於今氣象發皇全球遍及蓋其裨益青年有功邦國足以彌補敎育之不逮建立社會改造之初基意美法良非他種補助敎育所能比擬者也 
　　吾國至一九一一年而有童子軍此時剏建伊始寥然可數厥後敎育家幷力進行熱心者竭誠贊助乃次第興起泊乎今日規模粗具雖其事業不逮歐美其有造於祖邦必非淺尠可斷言也論者近有主張倣美國制以童子軍爲公民敎育者謂童子軍敎育自功課訓練等方面言之實爲造就大國民所必有之訓育證以吾國近狀誠屬要圖故今日宜亟謀所以促進之法 
　　今日吾國有童子軍者惟蘇·浙·閩·粤·直·皖·川·豫·幾省大都在都會及風氣開通之處偏僻之地猶未遍及即已辦者亦類多爲局部事業障碍繁多難期普及此中有經濟問題有俗尙問題有人才問題要皆宜澈底研求而謀所以根本解决之道然後方可言「發展」 
　　鄙人八年來服務於吾蘇童子軍界居恒於各種障碍問題樂爲推攷此次海内敎育家鑒於吾國童子軍事業聯合協作之必要發起組織中華童子軍協會於滬上以促進全國事業鄙人謬承不棄被推爲臨時調查委員會委員之一責以夷攷童子軍服裝用品問題依據節省經費適合國情之議决案而改革之期免去往日經濟與俗尙之兩大障碍三越月來或調查或討論所得結果尙爲滿意惟管窺蠡測掛漏之處在所難免尙祈賢達進而敎之不勝幸甚 
　　吾國今日之童子軍制服悉依英制當日創辦伊始自不暇爲經濟與俗尙之攷求現在綜計已發見之缺點足爲事業上進行之梗者厥有四端 
　　（一）不經濟英制童子軍制服上衣用襯衫加以胸袋與肩帶袴用短袴依英俗也故兒童入伍爲童子軍時制服問題不費顧慮即於襯衫上加製胸袋兩只肩帶兩條而事已畢其經濟爲何如吾國習俗與英人逈異故今日英國式之童子軍制服在吾國實無替代物於是兒童入伍爲童子軍時必另備制服衣料以土布論每套亦須三元備二套則六元矣加以冬季之呢制服則十六元矣若備大衣一件則非四十元不辦而皮鞋小刀及他種應用品猶不計在内衡以吾國年來之社會生計狀况貧乏者姑不具論即以中産之家言之爲父兄者因子弟入童子軍學膳費外須負擔四十餘元之制服費是童子軍制服一項已佔及全年學費之半此無惑乎各家長之裏足不前也鄙人昔嘗執敎於無錫錫邑爲吾蘇富庶之區風氣大開學生家屬極能於童子軍事業熱誠匡贊乃卒以負擔綦鉅入伍者寥寥蓋此種經濟上困難除改少其負擔以謀根本解决外無他策童子軍因制服問題於是社會有童子軍冬眠之誚各地童子軍團限於經濟大都團員惟備有夏季制服風霜凛烈地坼冰凝而郊外無童子軍踪跡矣是可見童子軍制服之不經濟不僅影響於家庭於童子軍作業上梗阻亦不淺也 
　　（二）不合吾國俗尙吾國俗尙衣服之制多且厚長且大穿着便捷爲兒童時父母惟恐其子之受寒每騖多騖厚積久成習英國式童子軍制服單薄短小穿着不便與吾國俗尙適成其反於是兒童服之有不安適者有感冒風寒者寖假而兒童惡之家庭厭之阻碍紛起冬日朔風怒號撲面如割每見童子軍作業於外服短袴袒膝露臂股膝戰慄肌起栗不已是於兒童何益徒困厄之耳童子軍革履尤不合用内地鞋店舖製造不精長短大小必不能悉如兒童之足至新雨初霽道途濘滑則幾不易行寸步矣（未完） 
公布欄 
[江蘇高等檢察廳]  
　　批示▲朱瑞等狀悉查黄步程訴姚明誠一案前經本廳調閱原卷原　認爲刑事不成立共因産糾葛諭令民事起訴辦理尙無不合已令原縣諭知黄步程在案該民茲又具狀前來幷仰知照此批▲郭正鵬狀悉候調卷查閱再行核奪此批▲錢陶氏狀悉查案前據被告錢有基狀訴到廳業經令　江陰縣知事查明核辦在案該案卷宗未據原縣呈送前來本廳無從發　仰即知照此批▲丁汝杰　悉查泰縣對於王采臣却下處分委無不合該民　在寗廳狀請抗告業經本廳認爲再議案件駁回聲請並令縣轉諭知照在案茲來狀所稱殊屬誤會此批▲徐建勳狀悉本案准予上告此批▲張道生（即松柏）狀及附件均悉該民與王慶林田畝糾葛旣經第三審判决有案如果王慶林以同一事實復向上海縣公署呈訴應即具狀向原縣陳明理由何得牽入刑事竟向本廳瀆訴所請不准此批▲李陸氏狀悉候調卷察奪此批▲周國明狀悉候調卷核辦此批▲錢炳奎狀悉候令原縣知事秉公辦理此　（以上五月十三號） 
[江蘇高等審判廳]  
　　民庭判决▲蔡學書與錢金因婚姻涉訟控告一案（决定主文）本案控訴准其註銷▲王錫南等與王畏明爲過弄涉訟上告一案（判决主文）本案上告駁回上告審訟費由上告人等負擔▲張萬邦與張魁秀爲田産涉訟再審上告一案（判决主文）原判撤銷本案發還江寗地方審判廳迅予更爲畜判▲徐榕爲與徐棟等析産執行流告一案（决定主文）本件抗告駁回抗告訟費由抗告人負擔 
 
 

Page 17

 
 
   
 
 

Page 18

 
 
自由談 
家庭週刋第三十七期 
[生育限制小論（上）] [  陳承淇]  
　　詩曰螽斯羽揖揖兮宜爾子孫蟄蟄兮昔人言無限生育之可嘉也然以今日之情形與生理經濟科學的目光視之此說並無成立價値不若限制生育較爲適合於現代小而言之使爲父母子女者各得其便大而言之於國家社會亦有無窮之益故山額夫人ＭissＭagaretＳanger所以有生育限制ＢirthＣontool之說實因現代所要求而提議耳余極贊成其說故願以限制之利益約略論之一得之愚用廣三思之益云爾 
　　生育限制非新發明之學理生育限制之說驟視了似新發明之學理其實天然之限制本已有之不過限制於無形我人未嘗察覺耳何以言之子女過多者父母必不能以足夠之精神保護之於是多因痴病或災疫而死是天然限制現象之一也或雖幸而成長然多因父母經濟或精力不足不得受良善之敎訓或淫佚而淘汰而殘廢而死是亦天然限制之明證也今日山額夫人之提議不過以天然之限制易爲人力與科學之限制免却種種浪費生育之手續與金錢耳 
　　生育限制之利益生育限制而後利益極大茲以山額夫人所著之ＷhatBirthＣonirolＷillＤo譯之較爲簡單且易醒閱者之目 
　　（一）使爲父母者得以自己能力之强弱與否而定生育之多寡藉免經濟及生理上之種種困苦 
　　（二）爲父母者得有足夠之時間以從事於敎訓子女 
　　（三）可復原産後種種體弱之現象不致積勞而病 
　　（四）能保護夫婦兩性間之愛情與美感否則生育前後朝夕忙碌爲父母者將成一種寄事生育之勞工 
　　（五）能免服藥墮胎及他種危險 
　　（六）限制而後爲父母者體力不虧則此後生育可無慮胎前産後之種種惡症 
　　（七）無體弱之現象遺傳於子女致不幸而早亡 
　　（八）不獨無子女過多之累且免經濟上之困難 
　　（九）使夫婦間有正當之時期以連合兩性之情感藉免離婚等事 
　　（十）使家庭中無常有之哭聲及擾亂秩序之聲俾有清靜與和平之樂趣（却酬） 
[過日子的條件] [  隱]  
　　我國家庭有一句俗話呌做過日子但是日子是很長的不是一天兩天就可過去的過了今天還有明天過了今年還有明年我們一天不死總要過一天日子現在百物昻貴的時候賺錢少的人這日子是很難過再要糜費不知節省那麽不是借債就是典物了臨渴掘井宛肉補瘡還堪設想嗎諸位要想過快樂的日子不受人家束縛就不能借債要想不負債必須備有下列的條件 
　　（一）家中除年老年幼的不得有坐食的人 
　　（二）家有坐食的人要快快想法去圖謀職業 
　　（三）每月入欵無論多少總要量入爲出 
　　（四）在進欵的總數中抽出二三分來儲蓄留作敎養子女及意外的用度免得臨時倉猝借債 
　　（五）房屋不必高大華麗只要空氣清潔日光充足没有衛生上的妨害就可 
　　（六）家中一切用具不必求美只要能夠數用至於陳設物品毫無益處可不必購置 
　　（七）婦女妝飾品小兒玩具及一切不急用的物件雖價廉亦不可買 
　　（八）衣服宜儉樸清潔不必穿綢　緞要知布衣之士逢古爲尊 
　　（九）食物不必珍美但求價廉富於滋養簋數亦宜减少 
　　（十）婚嫁喪葬等事要力求節省不可專顧　　竭力排塲 
　　（十一）嫖賭烟酒一律戒除勿存逢塲作戲偶而爲之的心 
　　（十二）可省的地方就是一文錢也當省下節小費可以成大用 
　　（十三）無論購買何物都給現錢不可賒欠 
　　上述十三條件我們果能實行那這日子就容易過了勿說吃的苦穿的苦這不能算做苦比較那負債人的苦處是大不相同今天你來索債明天他來討帳始而用僞言搪塞繼而就拉東補西他那虛面子還是要擺唉像這樣的人雖闊綽一時不久必破産的啊 
[家庭傷心話] [  七寳樓主]  
　　某甲有一子纔五齡甚愛之每出必携食物歸饗之後甲忽患目疾甚劇急觺無效不半月竟盲其子固不知何爲盲猶繞膝曰望爸目病速愈則可出購食物與兒矣甲聞之悲痛不自勝必以首壁不已某氏婦素與其夫不相善因其夫固另有所愛也幸婦早年已得一子將恃爲終身之靠撫養至十五歲不知費盡多少心血已肄業至中學矣去歲暑假在家竟因被其父惡謔氣憤發病死其母哀之立發癲日必擇其子之所愛者供於其座子生前頗愛蟋蟀故又令人捕蟋蟀供之聞蟋蟀瞿瞿而鳴則笑謂必其子方玩蟋蟀云 
　　有新喪其婦者遺幼子二一五齡一方三齡纔牙牙學語耳婦病時即入醫院後亦殁於醫院殁後用布覆身舁還二子固未之審也及葬已多日二子猶向其父索母長者則曰母在醫院何尙不歸耶幼者則堅欲赴醫院視母父不覺悲從中來淚涔涔下猶嗚咽阻之曰汝母將歸矣 
[母親節日Ｍothers 'Ｄay感言] [  楊靜之]  
　　今日非五月中的第二星期日乎非卽近世所創的母親節日Ｍothers 'Ｄay乎母親生我育我舉我之一身莫不得諸我母是以歐美人士創此佳節年年不忘每逢此日遠客他鄕者作一封親愛之書寄其母親在家者則購鮮花以贈阿母且家居不出設法以悅其心特别愛敬以報罔極之大恩於萬一我國素重天倫百善孝爲先一句幾於人人能誦然考其眞能愛敬其母者能有幾人居家庭之中視母親如路人者有之恨母親如怨仇者亦有之不知對於今茲母親節日作何感想也 
[製餅新術] [  大椿]  
　　杳仁萄乾餅Ａlmond＆Ｒaisin 
　　物料杏仁末半杯沸水半杯又四分之一小葡萄乾半杯糖兩匙蛋黄半杯麩粉一超 
　　手續將杏仁末小葡萄乾沸水幷和而煑之另將糖麵粉蛋黄拌和成漿乃合併杏仁萄乾烤之至厚即成檸檬牛乳餅ＬemonＣheese 
　　物料牛酷一杯蛋黄（打和）一枚糖槳半杯玉蜀麥糊Ｃarnetarch兩匙蜜糖半杯又四分之一牛乳半杯又四分之一（或牛油兩茶匙）檸檬（取汁）一只 
　　手續先以牛乳熱之加槳蜜糖玉蜀麥糊煑之使結厚隨卽加蛋黄再煑之便蛋黄亦厚乃加牛酷檸檬汁調和之倒入烤餅盒ＢakedＣrnst内外塗以山茹粉或米粉成餅形烤之 
[家庭小小說] [  朱子佳]  
　　秋娟臨死的當兒握着他女兒愛珠的手對丈夫咽咽嗚嗚的說道你昨天夜裏的一番話我就是死了也不會忘記的不過於事業上總有衝突的地方况且你年紀又輕續絃是一定要續絃的將來你們待他好就是你們待我好哥我對你不起請你好好的看護愛珠罷一到秋娟死下來志超悲痛得了不得連得飯都有一天半没有喫活像一個痴子他們結婚到如今足足有七個年頭這七年當中的愛情也同着時間並進從然没有一次　　　　　可　得一對　滿夫妻所以秋娟痛重的時候志超情情懇懇的　床邊設　說道我心裏只有你一個人你萬一有了意外我是决意獨身的　以後果然做媒的人一個個的都没精打采的出去他看護愛珠眞所謂無微不至的了不過他的親戚故舊和朋友見了他没有一個不勸　　　　就是他的老母也痛哭了幾次總說你如果不娶我們陳氏要斷種了勸了五年等到現在纔大功告成好容易敎志超回心過來娶過之後他們夫妻倒狠莫逆只有愛珠没　什麽人去理會他可憐他見了後母就要害怕他的父親也有些討厭他就是狠嚴冷的冰凍天他只有一件薄薄的棉襖過冬 
[家庭革命之一墓（上）] [  鮑]  
　　胡覺人委實是個想想變遷頭腦簇新的青年在他給朋友的信中或互相會面晤談之際往往要討論到婚姻問題上去那句「一個人的幸福還有什麽比結婚更重要呢」幾乎成了他的口頭禪了不用說他那對於這件事的希望定是滿望着操得最後勝利的人了 
　　那知事有不幸他父母未得這位兒子同意竟率意替他定下了一頭親事說甚麽門當戶對那小姐再也溫嫻謹敏没有及至他在校中聞訊以後猛可裏像青天霹靂震得渾身神經都麻木了去說不出又氣又惱也不知幾次三番寫家書和那嚴父力爭婚姻自由說是個人意旨的神聖世界上旣有我這個形骸還給了我這個靈魂憑你造物的莊嚴父母的深恩也得尊重這個人意旨自由要不然有時做人子的也不能犧牲委屈了呢那些甚麽父要子死......養志等强制欺人的話兒從前盲從認他做天經天義如今想來剪直一派胡言不近情極了根本還能成立麽况且那位小姐面長面短夢裏也不曾想見如何硬生生把他像牽綫本頭人般拉在一塊串起　來做兒子的委實抵死............但他這位嚴父仰古老先生起初還儼乎板着一副鐵也似的臉絲毫不動聲色只搖頭道他孺子無知丨便一笑置之老自不去　　禁不起他兒子如雪片似的信札纍牘連篇擾得仰古老先生眼花撩亂心裏兀自厭煩得緊後來覺人也覺得智窮力盡眼着於事還是不濟不知如何向他老父上了個最後哀的美敦書說恁地時兒子也就顧不得了但有從今脫離家庭關係爲自由面獨立.........這機句話仰古老先生不看便罷看了那股無明火直衝腦門頓足呌道反了反了這畜生了得一壁却無緣無故遷怒着渾家惡很很地向他嚷道你養的好兒子如今却跟着一班人非孝起來了人家還不過順着甚麽潮流嘴上說話筆底談談他倒是個言行一致能說能行的君子罷了......看他日後如何捱活我只當没有這個兒子他再想伸手向我要錢時委實不是好漢如果到没錢使用去尋那短見也算不得英雄便是一時客氣終没出息我但睜着眼看他恁地渾家見他盛怒之下不敢去將虎鬚却又牙癢癢地嚥唾忍受心想這老不死的好没來繇談天說地講了一篇大道理兀自拿人家當出氣孔兒心下雖然這樣想面上却還堆着笑容柔聲和氣的勸道你也忒認眞了究竟他還是個孩子那話原是爲着一時心没好氣把來嚇嚇我們老兩口兒作要子的怎能便成鐵案你瞧不出一兩個月包管自會回來請罪哩如果你也帶些孩氣當眞斬釘截鐵價斷了他的門路到那時候還怕不要弄假成眞麽萬有個長短你能賠還我這個又長又大的兒子不成你倒不想想我們活着半世祗此一個寳貨哩 
 
 
 

Page 19

 
 
   
 
 

Page 20

 
 
   
 
 

Page 21

 
 
申報星期增刋中華民國十一年五月十四日星期日第一百三十六期 
[國内一週大事紀略] [  旡用]  
　　本星期中國内情形可謂大有變化蓋驚天動地之直奉戰爭至是已雲收雨散譬人病狂至　神智已稍清晰可徐圖療治也茲姑就各事之較爲重要者述之如次（一）奉系今所謂奉系係廣義的不以榆關以外爲限也凡主謀附和之舊　安福等俱屬之當五月三日前奉張之勢氣蓋一世東海雖有不痛不癢之命令究不敢開罪於關外王張四日奉軍潰敗直軍大勝東海遂以大總統名義頻頒明令（甲）着奉天軍即日撤出關外也（乙）葉恭綽梁士詒張弧搆煽醞釀而成兵禍著即褫職　褫奪勳位勳章逮交法庭懲辦也（以上五日）（丙）鄭洪年免職也（丁）免張作霖本兼各職聽候查辦也（戊）裁撤東三省巡閱使蒙疆經略使也（己）吳俊陞調署奉天督軍馮德麟署理黑龍江督軍袁金鎧署理奉天省長史紀常署理黑龍江省長也（以上九日）大有一振乾綱勵精圖治之槪而潰敗之奉軍究䞉幾何傳聞不一約略推算當去强半解械裁軍事機關總之此後軍閥勢力中無復「奉」之一字據傳此次作戰奉張損失約須三千萬元然則征蒙所詐得之欵加數倍之利而嘔出矣至奉軍之傷亡據稱死旅長七梁朝棟鮑德山許蘭洲闞朝壐張九卿繆漢臣趙明德而張景惠竄逃張學良傷入醫院有死亡說此外傷亡營長數員初級軍官百餘奉軍精銳不可謂非全受挫折張作霖遁竄灤縣又次昌黎集中大舉恐亦無能爲矣一說張已逃出關外云 
　　（二）直系此云直系不過對奉系而言實則曹氏僅一軀殻魂靈俱在吳佩孚一身也直自戰勝之後高凌霨兼長交通至吳之現在主張爲不干内政爲裁兵其實不干内政者惟不直接干涉耳就其對人宣言殆有不誇功不植黨以奉張爲龜鑑以國家爲前提之槪國民喁喁之望亦惟此數端而於奉軍則有再事掃盪之議外團國人寗認爲援助吳氏之處爲多此次勝奉亦以此焉 
　　（三）善後戰事善後舉其犖犖大者（甲）内閣肯請假而堅不肯辭之梁士詒今已褫職矣與梁友誼篤好之周自齊當然不能承命戰局粗定改組内閣之說又起先儘王士珍仍辭謝徐意不過借爲過渡據所擬外交留内務田文烈交通高凌霨財政汪士元陸軍張紹曾海軍薩鎭次農商吳笈孫敎育嚴修司法董康此外有運動靳雲鵬組閣者亦滑稽甚矣（乙）裁兵吳甚主張然裁兵而欲軍閥主持究難望　徹底第日内所傳東海亦甚贊其說而决組裁兵委員會以王士珍爲長而吳佩孚副之外交使團亦云中國若不結實裁兵眞無自拔機會甚矣其兵之不可不裁也（丙）國會舊會議員頗思活動第吳則主廬山國是會議者此外清勦潰兵籌畫財政澄清吏治待理多端惟其本平旦之氣以爲之可耳 
　　（四）豫事趙倜抗吳甚爲可異其於奉軍大敗之後作螳臂當車之任多見其不知量一閧而敗夫復何疑九日命令免趙倜河南督軍職任馮玉祥爲河南督軍劉鎭華兼署陜西督軍此爲吳氏造地盤也 
　　（五）北伐廣東政府頻唱北伐主張卒不能見諸行事者兵與財不足歟此次粤結奉不可謂爲計之得幸奉戰於北粤獨主持於南奉之敗粤仍不受何等影響聞中山令居正爲内務總長于右任討賊軍西北第一路總司令陳樹藩第二路司令葉舉桂粤邊防督辦又李烈鈞爲北伐總司令許崇智爲總指揮伍廷芳代總統職務南方始終不渝之北伐主張誠覺其堅决然自陳退職孫失一臂北伐之遲不能發良有以也 
　　要之此一星期中頗多新現象果盡人爲乎亦不能謂冥冥中無所主宰所望東海覺悟俟大局告平自謀引退之法吳氏成功不可謂非天幸一本宣言以福國利民爲念個人之光亦國家之利也 
[世界一週大事紀略] [  旡用]  
　　本星期中世界大事擇其最要者述之如日諾瓦會議昨日本報已詳載其事總括言之此中波折極多但未必因是而至不可收拾也如愛爾蘭問題兩派雖經商議然失敗洵爲不可掩之事實蓋國内之紛爭不易解决時誠難於國際問題也十一日電則云愛爾蘭議會溝和委員已同意再行交涉而該議會則延期至五月十七日止云如印度則薩斯得利司會之地方大會議　固守立憲的手段促進完全之自治政且要求减輕軍事費用此種議案均經解决在日俄問題日本已宣言西比利亞之日僑現認爲不安全故撤兵一層不能辦到蓋日人之於西比利亞昔昔注意苟非俄人有相當之屈服不易遽望日兵之撤退也如坎拿大移民制限一節於東洋移民絕端排斥其旅行護照規則現須遵守我中國人之受其限制日本亦不能獨異凡日人所受之痛苦殊不在鮮焉故美坎拿大首相欽古宣言此種排斥手段爲阻害東洋之貿易發展無論采何手段認爲非計之得日紙稱爲正論蓋此種論調凡東洋人當然予以同意耳又南極探險隊長古安斯號之船長現發表意見謂凡故夏谷靈氏未到之地願繼承其志以謀發見英雄志願所在甲死乙繼正如愚公之移山有志者其事竟成歟又日本在朝鮮之憲兵隊原駐國境者現已實行撤廢要之世界各國自經歐戰華會之後雖意見各各不同而其注目於經濟復欲互相箝制鈎心鬥角不可謂能遽作和平之夢觀乎邇來各國外交上之手腕亦槪可想見已 
 
[圖爲劍橋與牛井大學春季實船之攝影公正人爲耀克公爵皇后亞立山大親臨觀賽結果劍橋勝]  
[巨哥司拉夫之憲法（續）] [  通一譯]  
　　第四章 
　　帝國政治機關 
　　第四十五條帝國政治機關應按照憲法而設立 
　　第四十六條君主與國會相合而組成立法全權 
　　第四十七條君主當按照憲法藉責任内閣施行行政權 
　　第四十八條法庭當施行司法權其判决當按照法律以君主之名義執行之 
　　第五章 
　　君主 
　　第四十九條君主當按照法律批准及宣佈法律任命官員號令軍隊君主爲各軍之大元帥彼並可發給勳章等 
　　第五十條君主有特赦政治軍事罪犯之權經其特赦之後罪犯法律上之負累可以减輕然其對於私人因其犯罪行爲之結果而應有之賠償不能因特赦而减削未審判之前在審判期中及已判决之後皆可有特赦特赦可普通或對個人特赦閣員當先得國會之同意且不能於未判决前特赦之 
　　君主有寛宥罪犯之權彼可以法庭所定之懲罰宥免或縮短或緩和之私人告　之罪案其特赦規定於刑事審判法中 
　　第五十一條與外國發生關係時君主當代表全國彼可宣戰及構和帝國若未被攻擊或他國未曾向彼宣戰宣戰時當得國會之同意 
　　他國若對帝國宣戰或帝國被人攻擊國會當立行召集而開會 
　　第五十二條君主可召集國會之常會或特别會議彼當親自開會或閉會其使命命令可自致或由内閣代致之君主之使命或命令須經全部閣員之副署 
　　閉會之命令中須指明下屆開會之日期 
　　在閉會期中無論何時苟帝國有急要君主可召集國會 
　　君主有解散國會之權然其解散命令中須宣佈於三月内舉行新選舉於解散後四月内召集新國會解散會令須經全部閣員之副署 
　　第五十三條不得國會之同意君主不能兼任他國元首之職 
　　彼若違叛上項條文而接受他國之王位其塞爾伯克羅脫司羅文帝國君主之名號當目爲己見取消 
　　第五十四條君主之命令苟未得一適宜閣員之副署不能發生効力或施諸實行君主之任何命令或口頭或成文或經副署或未經副署者及其一切政治上之施設須有一適當閣員負責 
　　君主以大元帥名義所佈之命令軍事大臣負其責 
　　第五十五條君主及太子滿十八歲後爲成年 
　　君主之身體不可侵犯罪案不能加諸君主所負職任之上君主不得被訴此種不可侵犯之權利並不及於君主私人之行爲 
　　第五十六條塞爾伯克羅脫司羅文之君主爲彼得第一繼其祚者爲亞立山大亞立山大以後當禪位於其後代合法婚姻所生之長子 
　　君主若無後彼得國會同意後可傳位於侄國會有効之同意电權至少爲半數加一 
　　第五十七條王族爲王后王之生存祖先及其滴派之後輩王之親生兄弟及其後輩與其匹偶及君主姊妹各王族間之關係及其地位當另以法律說明之王族不能爲閣員或國會議員 
　　第五十八條君主當在國會之前作下述之宣誓『余名某爲塞爾伯克羅脫司羅文帝國君主之後嗣今承受王權宣誓於萬能上帝之前曰余願保持帝國之統一獨立及其土地之完全余承認憲法不能侵犯余願遵守憲法及一切法律以制治余願竭我力以保持全國人民之福利上帝其助余亞門』 
　　第五十九條君主當常居留於國内若有必要須暫出國境其太子當暫攝國政若太子尙未成年或有不能代理之原因則國務卿可遵君主按憲法規定所能授之訓諭暫攝國政若君主有疾而其疾非使永久不能再治國政者上項辦法亦可適用君主或太子不在位時國務卿無解散國會之權 
　　國務卿代理國政以六個月爲限六月後當按憲法攝政條文所規定者施行之 
　　第六章 
　　攝政 
　　第六十條君主之政權依下述之情形可受於攝政者（一）君主尙未成年（二）君主神經或身體感有疾病使其永久不能施行職權 
　　國會當用秘密投票法選舉攝政者或取消攝政者 
　　若内閣决定君主不能治政之困難已消散内閣當以此告諸國會並須陳述三御醫之意見太子承祚亦當按照此項手續 
　　第六十一條太子成年後攝政者之治權卽歸消滅若太子有第六十條所列不能親政之情形國會當用秘密投票法選舉輔政者三人輔政以四年爲期期滿後苟有至少須再輔一年之必要則當重行選舉新輔政者滿一年後苟有繼續攝輔之必要國會當用秘密投票法决議延長四年 
　　塞爾伯克羅脫司羅文之人民四十五歲以上受過高等敎育者皆有被選爲攝政者之資格 
　　攝政者接受攝政權時當向國會宣誓申明彼等願對君主竭忠誠願遵守憲法及國法以制治 
　　第六十二條三攝政者中有一人暫離職守或因任何原因不能供職其他二人仍可有完全之攝政權 
　　第六十三條攝政者當負敎育未成年君主之責君主遺囑中所委之管理人當保護未成年君主之財産若君主死時未委有管理人攝政者可會同諮議院商委之 
　　第六十四條攝政者未舉出之前内閣可暫代君主政權 
　　第六十五條君主死亡或讓位後太子若已成年當立卽接受政權並佈告全國十日後當向國會宣誓若國會已經解散而新者尙未召集則立即召集舊國會 
　　第六十六條君主死而無後然后適在姙娠期中國會當選舉攝政者暫攝君主政權至后生育時止攝政者選舉之前政府必以三御醫對於后懷孕一端之意見報告於國會太子死而無後其妻有孕則上述規定亦可適用之 
　　第六十七條若按照此憲法之規定王位無承繼者則内閣當暫攝君主政權而立即使國會開特别會議解决王位問題 
　　第六十八條王室經費當由法律規定之一經規定之後未得國會之同意不能加未得君主之允許不能减攝政者行其職務時所需之費用不能超出國會選舉彼等時所定之數 
　　第七章 
　　國會 
　　第六十九條國會議員由人民同時於各地自由以普通直接秘密選舉法舉出之小民族亦有選舉權 
　　每四萬人選出議員一人一選舉區域其敷餘之選舉人在二萬五千以上者亦得選舉一人 
　　國會以四年爲期其選舉細則當由法律規定之 
　　第七十條生而爲帝國人民或改籍爲帝　人民滿二十一歲者皆有選舉權 
　　現任職官雖不在職及其下屬官員及帝國軍人不能有選舉及被選舉權 
　　法律當定婦女應否有選舉權 
　　第七十一條下述各種人民當暫時不能有選舉權（一）受監禁罪者至其公民權恢復時止（二）受公民權撤消之處分者至撤消之期滿爲止（三）受暫時神經不健全之限止者（四）受人保護者 
　　第七十二條國會議員祗能被有選舉權者選舉之其是否列名於選舉册可不論議員須有下述資格（一）爲塞爾伯克羅脫司羅文帝國之人民若改籍歸爲帝國人民者至少須自改籍後居於帝國十年（二）滿三十歲者（三）能講國語及寫國文者 
　　國會議員不能兼任政府承辦物品之官職 
　　第七十三條政治財政森林水利職官苟未於選舉舉行一年前辭去其職務者不能爲候補議員 
　　選舉區域内之職官不能爲候補議員 
　　在職及退任閣員及大學敎授可爲候補議員被選爲候補議員之後仍可任其原有職務 
　　第七十四條議員當代表全國人民而非僅爲舉彼人民之代表 
　　選舉人不能發議員不能授號令式及有義務覊束之訓誡 
　　議員須宣誓願遵守憲法 
　　第七十五條國會須召集於國都裴爾格來特每年常會召集之期爲十月二十日先得君主諭旨召集特别會議者不在此例 
　　若因戰事都城已遷國會當召集於臨時都城 
　　國家預算未告成之前國會常會不能閉會 
　　在戰爭期内國會當常開會若經其自决休會者不在此例 
　　第七十六條國會當自己審查其議員之信任書而鑑定之 
　　國會當自定議事細則 
　　第七十七條國會當自選其職員 
　　第七十八條内閣全體與閣員個人俱有藉君主政權提出議案之權 
　　各議員有提出議案之權 
　　第七十九條君主可與他國訂立條約惟條約得國會承認後方發生効力純粹之政治合同苟不與憲法及法律相衝突者不必得國會之承認而後生効力 
　　外國軍隊駐紥於或通過帝國國境之合同未得國會允准不能有効 
　　若一條約之締結嘗經國會議决然因國是上之需要其接受不能稽延則國會可授權内閣遽行接受之 
　　帝國土地未得國會允准不能讓棄或與他國交換 
　　第八十條君主以諭旨公佈之法令如經國會通過可成爲法律君主命令須得内閣全部閣員之副署司法大臣用國璽而公佈之於政府公報 
　　若公佈中未定有發生効力之期公佈後十五日即自發生効力日期自公佈之日起計算 
　　第八十一條國會可稽查選舉問題及純粹之行政問題 
　　第八十二條各國會議員有詰問閣員之權閣員有按議事日程所定之秩序答覆詰問之義務 
　　第八十三條國會祇能與内閣簡接交涉 
　　第八十四條在國會中有發言權者祗爲議員政府人員及政府所派之信任代表 
　　第八十五條議員有三分之一出席即可通過議案議案以出席議員多數之贊成而得成立若贊成票數與反對票數相等該表决即以撤銷論 
　　第八十六條議案未先經合法委員會通過者即通過於國會實爲未遵法定手續者 
　　國會中投票常當公開選舉則用秘密投票法投票必親身爲之 
　　議案於最後表决之前須先經同會期内兩次之投票 
　　第八十七條議員以其議員之資格可投之票無論何人不能令其申明理由 
　　議員在國會會場上或在委員會中或秉國會之命令任有職務時所發之言論及進行之行爲祇按照議會細則對國會負責 
　　第八十八條國會議員對於任何刑事除得國會允准外不能負責此項自由在爲議員時期内不得因任何時事端藉任何權力侵犯之在犯刑事時當塲被拘者不在此例惟當塲被拘後若國會在開會期中國會當立被通知國會有權可以允准或拒絕其在開會期内受審判議員不得侵犯之權自被選之日發生 
　　議員被選之後被人控告而當得刑事處分時檢察官當先以此通知國會國會可允許或拒絕審判之進行 
　　議員祗能對被控之案負責 
　　第八十九條維持國會秩序之責祗議長負之未得議長之許可武裝兵隊不能駐於國會會所之内及其四週未得議長之許可任何職官不能在會所内施行動 
　　除國會所用准其携武裝之衛隊外其他武裝軍警不得擅入國會會所 
　　第八章 
　　行政 
　　第九十條全體閣員合而爲内閣内閣直接處於君主之下君主有權任命國務卿及各部大臣各部大臣爲各部之長大臣不必有總長之職各部必要時可設專職以管理部中特别事宜此種專職官員苟簡自國會者得兼 
 
 

Page 22

 
 
議員之職 
　　各部大臣可按法薦任下屬職官 
　　大臣受職之前當宣誓願遵守憲法効忠於君主 
　　第九十一條大臣對君主與國會負責 
　　君主及國會可控告大臣在職務上所犯違叛憲法及帝國法律之罪大可於施行其職務時所犯違法之罪帝國負其責 
　　第九十二條大臣可在任期之内及退職後五年内受控告 
　　控告大臣須用列舉罪名以文書 
　　國會控告大臣使其出庭受審之决案須得出席議員三分之二之通過 
　　第九十三條大理院可審問大臣罪案處分未爲法律規定者當由特别法律規定之 
　　第九十四條行政官可定需要之規則以實行法律 
　　有法律効力之規則行政官祗能按照法律所賦授之權限以釐定之 
　　國會可否認此項之規則之全部或其一部 
　　規則當公佈於大衆惟同時須申明所根據之法律 
　　第九十五條帝國行政權可由各部各區各團體執行之其區劃當以自然社會經濟之區域爲依據每行政區域之人民以八○○·○○○爲最高限度 
　　兩小區域以上可歸併而爲一大行政區域各區議會可决應否相併然一區不得過八○○·○○○之限度常當遵守 
　　每區有長官一由君主任命之一區之行政權山彼遵守中央指揮執行之 
　　第九十六條市邑行政由地方自治機關主理之其職官由民選 
　　地方自治當爲之特訂法律 
　　自治事宜當由特别自治職官按法處理之 
　　地方自治應辦事宜表列如次 
　　（一）各區財政（甲）製訂各區預算（乙）按法分派所徴賦稅（二）公共工程（三）增進區内經濟利益如農業畜殖葡萄種植菜類種植森林湖河魚業田獵業及改良土質各端（四）管理公産（五）管理公共衞生設立醫院等（六）管理社會事宜（七）慈善事宜（八）交通（九）增進一區文化（十）增進工業（十）（一）設立植物種子保養局組織參觀團互助借欵會及保險社（十）（二）中央政府關於一區事宜或全國問題有所諮詢時各區可發表意見 
　　其他事宜有關一區行政者皆可由自治團體爲之 
　　若一區之經費不敷施行上述各端之用帝國得區議會請求及國會批准之後可助之以欵或收歸中興辦理第九十七條各自治區須立年度預算自治團體之行政於財政大臣其專管權由特别法律規定之（未完） 
[中國之製鹽業]  
　　日本尾崎金右衛門原著旡用譯 
　　第一製鹽原料 
　　製鹽原料即食鹽之主要原料爲海水中國全沿海岸皆可製鹽以其有鹹湖鹹本也其無流出口之湖集積流下之鹽分而沈澱於地下深埋之者即石鹽也中國之有鹹湖者蒙古山西陜西甘肅等此外則有井鹽四川雲南二省爲主所産大焉 
　　第二滿洲之製鹽業 
　　滿洲即奉天吉林黑龍江三省而奉天省臨海岸之各縣有普通鹽田謂之鹽灘 
　　産鹽地最旺盛者在營口處州蓋平各縣之附近地均占全省産額十分之六以該地面富於鹽分之渤海　而沿海地盤爲遠淺粘土質製鹽至爲便利故能謀適當之法以奬勵雖超軼直隷之長蘆鹽不難雖然滿洲爲清帝發祥地前清政府向布異於他省之鹽政至同治年止免鹽稅且販路限於東三省其結果雖官吏奬勵之收入並見揂民亦製産銷路狹隘價格難予維持此亦自然之勢也其委靡不振殆僅僅供省内之需要然年來財政困難注意課稅保護奬勵之結果因人口增加而鹽灘遂以加設 
　　鹽灘因所屬及規模之不同而可分爲數種茲不其所屬而分如次 
　　（甲）官灘鹽務總局所屬鹽灘内務府所屬鹽灘 
　　（乙）民灘因其規模之大小而有奎灘順灘灌水之方法得分爲井灘溝灘等 
　　鹽灘之設　　搆造鹽灘恒避河口或潮流急湍之地而采日光良好之海岸以設置之其設置之四年後地面凝固及其他之原因而收穫不充分建築材料總用鹽灘所在地之泥土充塡之唯水閘則用木料茲考察滿洲各地之鹽灘搆造形狀及名稱要可分爲次之三種（其一）普通稱之爲魁灘設在貔子窩莊家地方晒鹽池數達三十以上各所名稱舉之如下（子）潮入溝導海水於鹽田之溝渠（丑）泥壩鹽田周園之堤防（寅）大洤潮水貯溜池使於導入海水之地則缺之（卯）揚水池大蒸發池與大洤有一寸至二寸之差落（辰）滷溝揚水池流卜蒸發之母液而貯留之溝渠設結晶池之四圍每一副必有一條或一副謂之一道滷溝（已）大碼頭汲入滷溝之母液於小蒸發池普通作成圓形（午）揚滷池一名滷台爲第二小蒸發池有數四順次低下使便於母流之遞流（未）小滷池從揚滷池導於結晶池之母液使之結昌（申）晒鹽池爲結晶池蒸發母液使白鹽爲結晶之個數爲二十八至三十面積達二百八十平方尺（酉）泥溝貫通晒鹽池之中間以除雨水或泥濘（戌）鹽槖設晒鹽池接續數個之地爲集積産鹽之地此外尙有鹽堆鹽堆台等要皆爲産鹽貯藏所也 
　　（其二）比前者爲簡單且經濟的旅順及錦縣方面設置者多鹽池數爲六乃至二十個然無二副以上連絡者（子）灠圈潮水貯蓄池（丑）水灣子接灠圈中滷台而設置者形圓直徑十二尺許木石之堰堤用以防汲水時之渾濁者也將潮水移於馬連盤子（寅）馬連盤子將從水灣子吸上之潮水導之於蒸發池由樋口入於二顧使夫人偕三孩離英返國手抱者名裴爾福休士生於華會期内 
列之蒸發池（卯）滷臺蒸發池無一定之面積（辰）鹽池子爲結昌池其數六乃至十六個比滷臺稍小（已）回頭子設置於滷臺子之周圍回流滷水又爲排除雨水之用而該地汲潮水而用水車或風車 
　　（其三）營口蓋平地方設置鹽田今列舉各部名稱如下大溝頭洤窪洤碼頭滷台道路滷溝鹽池子假溝回輪碼頭小潮之際將潮水汲入窪洤對於上溝等鹽灘之面積及灘數鹽灘之面積無何等規定且面積不必影響於産鹽額之多少不但因人而異其大小形狀殆不依面積而計畫者也 
　　夫單位亦不一定雖用座及副並滷溝（在錦縣地方）然座僅示鹽灘之所在示箇所及數副則將座小分之滷台有四至二十八池六十至一百六十又附設之潮水貯溜池溝渠堤防等即得獨立而製稱之爲鹽田 
　　又灘鹽一副於普通滷台必有稍濃厚的潮水水斗子一副即以一副斗子之語表鹽灘一副也 
　　此等雖不可謂之單位然地方每槪括言之則各鹽灘於其一副中所包括滷台鹽池之箇數大小略有一定比較如次 
　　地名滷台鹽池 
　　錦縣及蓋平營口八六 
　　莊河八八 
　　鳳城縣官灘二八一六○ 
　　鳳城縣民灘八八 
　　此營池面積依地方而異雖同數亦不可謂之同積茲就民國元年及民國二年所調查之民灘副數或民灘座數示之如次 
　　地别副數座數 
　　營·蓋·一·一四五·○一·○八九 
　　復·利·七一○·○二四八 
　　莊河五三二·○三○四 
　　安鳳三五·五三八 
　　盤山三○○·○一二三 
　　廣寗（北鎭）三七四·○三一九 
　　錦縣三八九·○一七一 
　　寗遠（興城）二五四·○二一五 
　　合計三·七三九·五二·五○七 
　　以上所述爲滿洲製鹽業之大略也然此天日製鹽之缺乏而該地方之産鹽亦多含土砂又該地於冬季與七八兩月之梅雨期　製鹽爲不可能也 
　　第三山東省之製鹽業 
　　山東製鹽業起源亟古西歷紀元前七世紀之夏禹時開製鹽地而敎以製鹽法以其産鹽與農作物同以供貢物之用厥後時代推移經幾許之變遷而及於今日該省自由製鹽業發達者一則海岸地長干瀉地多而雨量又不多實形成一天與之製鹽地二則該處之勞賃低廉其在中國産鹽地中占第四位當四川兩淮長蘆之次云 
　　産地除膠州灣至山東角間外海岸地要有鹽塲存在蓋面渤海而臨膠州灣之地殊發達焉總之該省之産鹽地一可分爲二區卽一則爲渤海沿岸之製鹽地他則東海沿岸之製鹽地也故鹽政於便宜上分爲二區卽於鹽運使之下置膠菜分司及濱樂分司前者掌東海沿岸之鹽務後者掌渤海沿岸之鹽務者也 
　　山東各鹽場之製鹽法係用天日製鹽（晒法）及煑熬法（並鹽）或二者兼用永利永阜王家用晒法甘河用煎法日照濤雒信陽福山登富西縣掖縣富鹽昌邑官臺壽光營宋利津霑化兩者兼用 
　　其煎法製鹽之作業凡可分爲次之三段 
　　（一）晒灰此先於滿潮之際將海水導於近海岸之貯水池注於爬平之細砂上至水平止日没後將此種含有鹽芬之細砂集於一隅而作成一小堆蓋所以防深夜降雨而鹽分流失也翌日再擴該砂而撒布海水晒於日光使鹽分之含量漸次增加如是者數日 
　　（二）淋漓此細砂之含鹽量至適當時鹽夫集之而運於灶地投之櫃形之灶　（稱之爲普通爐長九英尺闊三英尺深亦約三英尺）注以海永則鹽分降於下床而流入於隣接之池稱此鹽水曰滷此爐之搆造最下床格以枯木置竹簀於其上更鋪以柴而撒草灰於最上部以防其隨砂之滷而流下 
　　（三）釜法該滷更經一度之手續稱此法爲釜法該法裝置數釜而將滷投入其煑沸時間大約十一點鐘至十二點鐘之間至將凝結時投皂粉於釜中以速其結晶而得食鹽通常對於純滷六百兩則成一百四十兩 
　　中國人稱之謂火鹽更因其色澤及品質而分爲白鹽灰鹽及黄鹽三種晒法之鹽田得分之爲二 
　　（一）曬田此鹽田須以地盤硬固面有粘著性之地質庶易保其鹹水大槪有三四畝之面積不過取去雜車及石塊等而築以提耳導入海水於此地而爲濃縮之用其數對於仕上田一個恒設數個云 
　　（二）仕上田將可以濃縮海水之滷而使鹽結晶鞏固上盤底則密布厚板或瓦類以防滷水之漏出且防採鹽之際土砂混入 
　　此等鹽田之傍各處設直徑五尺至六尺深三四尺之池當降雨之際用以使田中之滷水流出 
　　製鹽期間從二月至下旬十一月下旬不中以五六兩月爲最適七月中旬至八月中旬之梅雨期製鹽不能滿洲亦同 
　　山東鹽之本質雖良好然其製法太粗雜混有泥土及不純物極多鹽化曹達之含有量百分之九十以上含苦質比較的少量故認爲適於醬油釀造之用 
　　海水流入曬田而結晶食鹽所需日數夏季二日舊曆三月間七月四日頃需三日一年中所得從事製鹽之日數合計爲百日内外風則以北西風爲最適於曬鹽 
 
 

Page 23

 
 
該省之總産額未明但一千九百十一年之官鹽銷額法定爲六十五萬四千九百二十引（一引三百二十斤）現在銷額量爲二百九萬五千七百四十四擔據駐烟臺日本領事節之調查如左 
　　金山港（寗海）一八千斤·○○○漲門港二八千斤·○○○ 
　　磁家港一○·○○○土山港（萊州）一○○·○○○ 
　　廖州港九八·○○○利江（滎城）一八·○○○ 
　　施家港一○·○○○碼湖港（浮山）五○·○○○ 
　　榮古港（威海西）一○○·○○○ 
[日人侵略西比利亞史（四）（續）] [  朽木]  
　　（三十三） 
　　日人見沿海省各處已與赤塔政府聯合於是於一九二一年一月扇布謠言於海參嵗謂遠東形勢於外人之身命財産實屬危險現各國領事團已委托日本擔任保護外人之責然該地居民實深知此種傳聞出於日人方面一月二十八日該處報紙刋載美國領事之宣言美國合衆國政府幷未委托其他各國與本地當局或地方政府共任保護在西比利亞美國國民身命財産美國政府亦不能確言是否有其他各國之政府曾向美政府詢及欲代擔任美國國民之舉但美政府則决無托其他各國政府代爲保護之事 
　　因此而日人之許謀遂顯然呈露矣（三十四） 
　　日人於一九○七年之漁業會議雖在俄國沿太平洋岸（除在海港及内河外日人與俄民均有同一之權利）獲得漁業上之特權日人仍不滿意一九二○年十二月十六日日本領事致以下之公文於海參嵗政府之外交當局關於薩哈連Ｓakhaltu地方之漁業據外務大臣之訓命予因致以下之照會於執事在ＡmurＲiver之下游及其港灣曁Ｌanger島之漁業自目前爲始應歸於日本之範圍薩哈連北部幷由ＣapeＬazarer迄於ＤeＣastri海面之漁業權凡現時歸海參嵗政府之管轄區域者亦應從此移轉於日本 
　　上之公文旋由海參嵗轉達赤塔嗣得回覆如下 
　　遠東共和國政府否認此種强迫幷認爲妨礙俄民之權利幷侵犯及領土主權此事實顯然與日本政府屢次宣言尊重俄民權利及領土主權完全之意思大相背謬 
　　一九二一年一月十七日日人送一新公文於海參嵗地方政府其性質在大體上爲侵犯俄人之權利其特别條目則違反從前之漁業會議該公文爲五項要求以一九一八年一九一九年一九二○年日人漁業之損失爲口實該件日人幷未得覆至二月十四日又復以公文催促惟其措詞稍覺緩和翌日（二月十五日）日本總領事復公布宣告如下 
　　關於一九二○年十二月十六日日本外交員（菊池領事）致送俄國地方當局關係日人要求薩哈連地方漁業權之件予今願再知會貴當局略去以下之漁業權如一月十八日所提出者迄今已日久未得對於上件之答覆予現受政府命令宣告上述地方之漁業權俄人於近年依標賣方法所設定之租借權日本政府不能承認 
　　日人於十二月十六日後雖俄人仍一力抗爭日本則於薩哈連沿海一帶居然以主權自居凡關於漁業之公文無論日本之外交員或軍事當局均將該件送於海參嵗政府而不送交赤塔之中央政府自十一月九日會議後俄人所提出之否認日人僅置諸案頭仍厲行其固定之政策毫無顧慮遠東共和國得二月十五日日人之宣告於三月初旬復提抗議 
　　一九一八一九一九一九二○三年間之亂象實爲日本要求政策之所激而然蓋日人於此時間内漠　俄人於本國領土之權利故有從前之事至日本總領事於一月十七日口頭提出之要求與一九二○年十二月十六日日本總領事所送達之覺書敝國政府均認爲妨害俄民之權利故敝政府仍　一九二一年一月十九日之抗言再行抗議 
　　三月十四日遠東共和國政府對於日人一月十七日之五項要求再爲詳細之答覆略謂日人於沿海一帶領將佔奪漁業權以前固有之狀態設法回復本政府對於日人漁業上之合法權利並不反對如對於漁業會議由兩方有關係之團體再行提出修改亦决不反對但此答覆日人方面自然仍不能表示滿足四月十八日日人對於俄人答覆復有回文大致謂日人除自由管理外實不能再候解决云云四月十二日海參嵗日本總領事奉日政府命令宣告在薩哈連之日本陸軍司令部（Ａlexandrovsk）作爲辦理租借漁業權之機關無論何人有欲於各該地方租借漁業權者應照日本法律以日本語赴日本領事署商議（三十五） 
　　一九二○年七月三日宣言（退出脫蘭斯貝加爾占據薩哈連地方）以後日人於薩哈連幷無其他之宣佈直至八個月以後於三月二十一日在阿歷山得羅司克Ａlexandrovsk由薩哈連日本總司令小島大尉發布下之命令 
　　根於去夏之宣言日本帝國政府曾宣布在俄國再建依法政府及尼哥勒佛司克Ｎikokaievsk慘殺日人之事件解决以前日本軍隊應占領薩哈連地方之各重要地點故今於數日内應將軍隊分佈於ＤeＣastriＮikolaievskＭagsＳofisk各市及其他附近地方幷於各該處組織民政管理機關冀圖和平秩序之恢復除轉達地方當局外應仰人民一體知照 
　　四月十九日日本運送艦至德喀司得利ＤeＣastri日軍旋卽登陸幷設無線電局俄國電報局則由日人稽查管理凡與俄國最高機關之通訊須預得日人之許可五月二十九日日本陸軍首領致下之宣言於馬林斯克Ｍarinsl地方議便之首領 
倫敦金司章戲院近演中國劇黄衣臺上之陳設演劇者之服裝舉動無一不爲中國式的鑼鼓管絃亦應有盡有吾人現致訊於執事吾人奉薩哈連總司令小島大尉之命令赤塔政府及遠東共和國人民應瞭然薩哈連之事件吾人今轉達執事貴機關未爲吾人所承認應請卽時停止其職務聽候吾人之祖織 
　　一九二○年七月十四日日本司令官復有下之宣佈在最近期内日本將於俄之薩哈連組織軍政機關以此之故（一）各種機關應於七月二十五日起將　事件交付日本司令（但官吏及僱員等得仍如舊服務）（二）凡住居於該省官有建築物或公共建築物者應於上述之日一律遷出（三）上述各機關及建築物内之公文器具及一切用品嚴禁携出.........又曉諭居民如在一星期内不遵令者所有俄政府付與之一切公私權利應卽剥奪......... 
日人幷依日本法律執行訴訟各事凡俄人之生命遂均歸於日人掌握中對於該地之礦業權復於八月三十日議定如下 
　　（一）自現在起所有關於礦業獲得之請求權不能適用 
　　（二）自現在起除已開之礦在進行中有案可稽者外凡新礦開掘之請求應行停止 
　　（三）嗣後關於礦業件應稟承日人所設之礦業監督辦理 
　　（四）軍政機關之首領若認爲必要時得於礦業權（指已開掘者）加以限制或禁止其進行等 
　　此命令發表不惟俄人怒憤不可遏卽最表同情於日本干涉政策之苦羅平斯克Ｋrupensky（俄皇之駐日大使時在東京）亦不能不提出抗爭矣（三十六） 
　　日人在俄遠東之各種行爲及其未來之預備旣如上述蓋彼以實力攘據遠東沿海一帶一方面以種種方法使西比利亞之亂象延長不能與赤塔新政府聯合以實其言最近日人之需要即應得一他國能表同情而以實力相助者適是時法人因藍格爾Ｗranger軍隊敗衂於克利米亞Ｃtrmea已由俄境退出極感困難日人深知法人無論如何必反對蘇域政府於是一九二一年一月日人遂與法政府交涉請再派得力軍隊至俄之遠東法人允許日本在俄遠東得自由行動藍格爾軍隊亦轉交日本由日本使用但法人須較他國在該地有最優先之權利關於此事與日人接洽者爲前哥撒克Ｃolchok之副官Ｔirbokh新自巴黎至上海與日本談判此事日人方面則堅執該軍隊應撥歸謝米諾夫統帶（三十七） 
　　是時遠東共和國正積極進行除十一月九日之會議政府完全組成外憲法會議之選舉亦正在進行中遠東各地消息旣通交通交均回復共和政府又移於赤塔與之較爲接近除謝米諾夫一派尙在日人手中外各軍人各團體均漸有擁護新政府之决心三月三十日夜忽有多人希圖推翻海參嵗政府幷迫令日本解除武裝（彼等非自衛軍實爲義勇隊）此舉固然失敗日人雖以不及預防小有挫折終仍回復原狀但同時在尼哥爾司克Ｎikolsk亦有同樣之舉動此即墨哥羅甫Ｍerkulov政府所由組成也然因是而統一遠東之政策復遭失敗共和政府愈戲困難日人以厲行反對遠東政府之新計畫愈思使謝米諾夫再行捲王重來是時謝米諾夫由赤塔逃出後已被迫至旅順口係由日人保護在海參嵗偷過者日政府復有密令致其憲兵總司令冲本（六月二十二日）如下 
　　（一）據旅順口所結之密約日本憲兵司令應一力帮助謝米諾夫使於海參嵗登岸 
　　（二）謝米諾夫登陸時若Ｋappel部下與之衝突須勒令兩方俱行繳械 
　　（三）謝米諾夫擬在海參崴作長期之逗留幷宣佈爲遠東各軍隊之總司令及招募新軍日本司令須注意該地居民對於謝氏舉動之態度 
　　謝米諾夫甫行登陸其部下與Ｋeppel部下果即發生衝突謝米諾夫對於墨哥羅甫政府頗表示退讓但墨氏政府則詢謝米諾夫之意是否爲其個人行爲　仍有他種關係日人於此極不滿意於是復有新訓令 
　　（一）現因欲免除謝米諾夫與Ｈappel部下之衝突應由五味司令官速與謝氏交涉囑其迅赴Ｇrodekovo 
　　（二）日本司令於謝米諾夫抵Ｇrodekovo後應予以極秘密之帮助 
　　（三）設墨哥羅甫政府拿捕謝米諾夫該司令應力爭幷設法即日恢復其自由 
　　（四）謝米諾夫行後若其部下再有與Ｋapmel軍隊衝突之事該司令應設法解散 
　　謝米諾夫與Ｈeppel兩軍之衝突實爲彼時最重要之原因蓋謝米諾夫被傭於日本其進攻遠東政府之計畫試詳述如下 
　　由蒙古方面之進行以謝米諾夫之副手翁格恩子爵ＢaronＵngerm爲首彼亦受傭於日本者自烏丁斯克政府遠東計畫之開始翁格恩即爲日人所遣帶領少數軍隊至蒙古大募新軍靜候謝米諾夫之命令俾進而抵Ｔroitskosavsk直取烏丁斯克及赤塔由阿穆爾Ａmur方面進行　以施其未ＧeneralＳychev爲首其軍隊均駐紥中國黑龍江沿岸意在渡過俄境而據Ｂlagovyshrheusk至由Ｇrodekovoo直趨伊滿Ｉman及加巴羅弗司克Ｋabbarovsk之軍隊則自謝米諾夫親身前往據上述俄軍由三而進攻一旦得手則遠東共和國勢將歸於日人之完全掌握中矣 
 
 

Page 24

 
 
   
 
