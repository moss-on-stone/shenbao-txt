# 1922 - 29 - 4917582

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
   
 
 

Page 5

 
 
   
 
 

Page 6

 
 
時評 
[華會結束（冷）]  
　　華會已告結束矣平情論之以如許利益衝突之國謀一融和之局得如是結果者不可謂非是會之成功也 
　　然以我中國之事而論其與最初目的不能滿意者甚多其故由於所决諸事空虚者多於實在也然我謂此亦不盡屬會中之咎國中情勢亦有以使之然也夫世間議論原屬空虚欲徵實在須由國民眞實之力量奮鬥得之故我人今日之不滿意即促進我人奮鬥之資也 
　　然則今日煆練我國人奮鬥之試金石其即始於籌欵贖路一端乎 
[命令]  
　　二月四日大總統令任命王汝勤爲荆州鎭守使此令 
　　又令任命徐洪署交通部司長此令 
　　又令于金武袁家驥均授爲陸軍中將姜瑞鑫崔恒泰梁克發均加陸軍中將銜王斌修常萬里均授爲陸軍少將此令 
　　又令朱憲文授爲陸軍步兵上校並加陸軍少將銜此令 
　　又令李鳳暘授爲陸軍步兵上校此令 
　　又令陳瑛加陸軍少將銜孫廣庭張遵先毛鍾成趙文奎馮舜生均加陸軍一等測量正銜此令 
　　又令任命李鉞爲陸軍第六師步兵第二十四團團長玉萃華爲江蘇陸軍第二師步兵第五團團長劉麓圖爲江蘇陸軍第二混成旅步兵第二團團長此令 
　　又令署司法總長董康呈請任命梅鶴章爲大理院推事應照准此令 
　　又令陸軍總長鮑貴卿呈請將陸軍第一師步兵第四團團附索景斌免去本職應照准此令 
　　又令陸軍總長鮑貴卿呈請任命潘濤爲陸軍第一師步兵第四團團附應照准此令 
　　又令陸軍總長鮑貴卿呈請任命柳龍池爲陸軍第六師正軍需官張兆瑞爲砲兵第六團團附蔣益元爲輜重兵第六營營長富經武爲步兵第十一旅少校副官秦洸爲江蘇陸軍第二師砲兵營營長閻席珍爲江蘇陸軍第十九師步兵第七十四團團附劉樹栻爲第二混成旅步兵第二團團附李伴奎爲砲兵營營長王拂塵爲第四混成旅步兵第一團團附張安邦爲第二團第二營營長談經國爲第五混成旅步兵第二團團附郭福有爲第一團第一營營長楊世榮爲第二團第二營營長王鵬九爲江寗鎭守使署副官長董述輝爲徐海鎭守使署副官長均照准此令 
　　又令陸軍總長鮑貴卿呈請任命伊雙全爲黑龍江陸軍第一混成旅騎兵團中校團附張樹森爲少校團附均照准此令 
　　又令參謀總長張懷芝呈科長劉家佺另有任用請免本職應照准此令 
　　又令參謀總長張懷芝呈請任命高孔時爲科長應照准此令 
　　又令陸軍總長鮑貴卿呈請任命李潤琴爲綏遠都統署軍務課課長馬繼德爲軍需課課長均照准此令 
[國内專電]  
　　北京電鹽稅公借銀行公會只允還債不允每月墊白萬現金及提十六萬海軍費故擱淺昨申張弧召銀行界疏通各行以上次許還債之四百萬鹽劵未付爲政府用罄實屬失信且財政部與耿布訂約破壞引岸當提起行政訴訟 
　　北京電張弧與銀行公會爲九六鹽債决裂赴津看風因該公債有手數料署名費百分之三甲乙雙方可以分潤張尙不捨（五日下午一鐘） 
　　北京電張作霖召汲金純鄭殿陞鮑德山赴奉當夜由津往 
　　北京電曹錕派航空隊附趙雲鵬押飛機兩架及材料赴保 
　　北京電盧永祥東電府覆交院核議矣蕭耀南江電仍請免梁府以交院核議（五日下午一鐘） 
　　北京電膠濟路最後之議定（一）膠濟路與路之附屬財產交還中國（二）中國允償路價五千三百四十萬馬克日本在佔領期内增修改良費用而除去折舊（三）碼頭棧房無償交還但日本增修者酌償亦除去折舊（四）中日各派三人組鐵路委員會估計前項財產實在價額及議定歸還辦法（五）本約有效日起辦理移交不得過九個月（六）中國同時以國庫券付日本卽以鐵路財產及入欵爲擔保（七）十五年期五年底得一次付清或五年後經六個月之通知無論何時卽可償清（八）庫劵未清時中國應選任日本車務長一員及會計長一員該會計長與中國會計長有同等權限但受中國局長管轄調度及節制有適當理由可撤換（九）支付券辦法中日六個月内協定之（五日下午一鐘） 
　　北京電附件外會議紀錄四（一）中國接管膠路所有現在日本職員完全可以任免但須預先通知其交替辦法由中日兩政府協商（二）日本車務長及會計長全部屬員均由中國局長選任中國接管二三年後中國政府得委派中國車務副長或五年後經六個月之通知清償庫劵時中國政府得隨時委派車務副長按施肇基二十九電外部謂一年半後吾國得設車務副長今决定與施電不同施實自騙自（三）日本宣言日本並無要求日人爲車務會計屬員之意（四）清償庫劵必須中國自籌資本 
　　天津電日租界訂征華人所得稅每人年納數百金不等全市憤激有議全體遷出說 
　　天津電張景惠偕鮑德山於佳日過津赴奉（以上五日下午九鐘） 
　　漢口電蕭提倡籌欵贖路軍界由寇英傑商界由各商董勸募軍政各職員願以一月薪購路股 
　　漢口電沈鴻英部在平江附近江角涯與湘軍葉部發生衝突 
　　漢口電武昌高師學生因查帳開除十三人衆不平已罷課 
　　漢口電聞吳擬調二十四五兩師回防（以上五日下午六鐘） 
　　香港電港華民司出示保護欲開工之工人警察昨搜集賢工會聞拘去數辦事人惟未將該會解散 
　　香港電傳聞省商人以商務停滯將派代表來港與港商調停海員罷工潮 
　　香港電魏邦平昨辭公安局長兼職現准其繼續請假以吳飛代理 
　　香港電港船員寄宿舍百餘家今日在小蓬萊酒樓會議决派代表明日往見華民司請先准恢復海員工會方可磋商否則寗繳回寄宿舍牌照一律回省永不復業 
　　香港電省署令各報不得載梁士詒吳佩孚派代表來粤新聞昨傳徐樹錚抵粤不確（以上五日下午十鐘） 
[交通大學無線電]  
　　柏林電華會於星期一日簽定各約後將無期休會 
　　華盛頓電大會通過前發表之中國稅則並保護中東鐵路之决議案中日代表宣布訂定解决魯案條約時衆皆歡呼後由洛志氏提出四國公約之附錄文規定此約之範圍大會並贊成羅特氏之决議案許於三個月内再開會議修正戰爭規則惟規定不得涉及所已通過之潛艇與毒質煤氣條約 
　　華盛頓電星期一日全體會議哈定總統將詣會親視各國代表簽定各種條約大會現正預備閉會事宜 
　　華盛頓電魯案條約四月一日實行 
　　巴黎電據當局宣稱法國將正式參與日諾瓦會議 
　　柏林電政府宣布以飛機維持郵務 
　　羅馬電選舉新敎皇今日午後第六次投票仍未得必要之多數 
　　羅馬電聞意皇已請下院議長尼古拉氏組織　内閣（以上五日到） 
[特約路透太議專電]  
　　五日倫敦電華盛頓電稱美國之接受大會全部事業確爲一滿意事反對者已於欣幸愉快之空氣中漸失其勢力華會爲歷史上國際大集合其結果爲魯約告成致使反對日本者失其宣傳之一要具並使前總統威爾遜國際聯盟計畫所遇大障碍之一趨於銷滅故際此大會閉幕時空氣甚佳也魯約之提早簽字殆使貝爾福得目覩其與休士所斡旋者之卒底於成此約簽後英代表即向哈定總統辭行貝爾福告美總統謂國際問題可以大會議方法處置之今觀於華會之成功而益信故渠對於華會之成績至爲欣快云設此會延期則成就當更多大會所未解决之困難頗多如中東鐵路問題即其一端審查此問題之委員會曾議由各國合組國際專家委員會以監督中東路之財政並管轄中東路之華警但因此舉妨害中國主權卒决定仍由尋常外交機關謀一折中辦法所可慰者此種問題及關係全世界之困難事件現未解决者並未貿然判决故將來進行之門並未關閉旁觀者謂此次大會議僅爲將來屢次大會議之嚆矢耳 
世界路透電 
[華會之結束及中國各案]  
　　四日華盛頓電華會第六次全體大會今晨集議休士提出遠東公約包括參議員羅特氏開放門户之議案此約文字與已通過之議案大都相同當經九國核准並無辯論中國不割棄任何土地之宣言已載紀錄參議員恩德華提出中國關稅約其文亦與前所通過之關稅案條文相符規定卽在上海開修改稅則委員會依實收百分之五之根據修正稅率限四個月内修畢再隔兩個月實施簽約國在三個月内開特别會議以修改現有條約並許加收裁釐之附稅每四年修改一次各國 
 
 

Page 7

 
 
對於關稅各事允各遵守待遇與機會之平等及海陸關稅一致之原則大會通過規定中國應對於外人投資中國鐵路者履行義務之議案旋佈告中日已同意締結解决山東問題之約衆聞之鼓掌此後宣讀各國佈告其對於遠東問題所處地位之文此舉頗費時間參議員洛志宣讀太平洋公約之附錄文說明此約之範圍以示日本本部諸島不在其内華會通過在華設立審查會之議案凡因執行開放門户約而發生大問題可交此會審查報告大會通過中國關稅約時恩德華發言謂中國現狀不靖故中國不能執行行政上完全職務又謂此約效力可使中國關稅收入較現有者多一倍旋肇基述中國謝意但謂今所議之辦法僅可視爲暫時計畫將來中國須有關稅自主權全體大會將閉幕時貝爾福演說謂重大的道德問題華會已處置之任何國家日後若欲破壞華會所定關於中國之原則當被視爲自出於世界國家之林又謂華會之决議可爲全世界闢一新紀元尤以大海權國深切關係之地爲甚中國必須自行其改革適合世界變化不息之變遷吾人所可爲者在扶助中國但中國所可獲於吾人之勸告者至微究竟中國必須依賴自己云云法代表薩爾諾繼起發言稱華會之功業可爲歷史之大表率意代表等亦各致詞此後全體大會休會星期一日復開届時將軍簽定各約 
　　五日華盛頓電魯約昨已簽字代表日本者爲加藤幣原埴原代表中國者爲施肇基顧維鈞王寵惠英貝爾福美休士皆在場 
　　四日華盛頓電遠東條約承認中國之主權與獨立並聲明列强不締結損碍此約之條約及不贊助本國人民所訂冀在中國樹立勢力範圍之合同中政府允禁各鐵路歧遇外人約中並規定列强中任何一國於認定所發生之時局應施行此約原則時應抒誠與其他各國以公文商榷之 
　　四日華盛頓電預料哈定總統於海軍協定及其他條約簽字後即將於數日内將各約提交參議院 
[各國之罷工潮]  
　　五日柏林電政府雖下令以開除恫嚇罷工者然罷工情勢愈見惡劣佛蘭克費滿之路工决議停止工作此項運動已蔓延至他處瑪特治堡之克虜伯廠已因乏煤停工柏林煤氣電氣工人造屋工人及電報生均已罷工 
　　四日泊拉格電捷克斯拉夫之煤礦工人十四萬五千名開始罷工 
　　四日南斐約翰萊斯堡電罷工人之和緩分子已組織委員會否認領袖並請斯末資將軍委派仲裁員斯末資將軍即加允可但羣衆將該委員會中之人員拘禁辦事所須彼等立誓不謁見斯末資將軍始允開釋 
　　二日約翰萊斯堡電電車已於今日開行電氣廠亦開工維特班礦工已請聯合會謁見斯末資將軍籌商停止罷工事職工會之代表亦開會要求聯合會勿下星期六日總罷工令 
[各國近事記]  
　　四日印度德里電立法議會今日以四十一票對二十六票採納非正式之决議案計孟買及瑪德拉斯之女子參與立法議會之選舉按今唯此二地行選舉制議員郝姆爵士聲稱政府將依從議院之决議 
　　四日開羅電阿蘭貝將軍今日起程赴英送行者甚衆内有埃及前閣員多人 
　　四日亞力山特里亞電阿蘭貝將軍今日起程赴英送行者有顯貴三百人將軍此行蓋應英政府之召參議埃及問題也 
　　四日華盛頓電民主黨議員萊尼氏在衆院提出决議案主張派美國大使駐愛爾蘭自由邦 
太平洋路透電 
[北京之政局變化]  
　　五日北京電張作霖昨日開始與吉林黑龍江綏遠熱河代表會議張景惠與直隸代表討論政局後昨晨由京赴奉今日蘇贛鄂湘秦代表與吳佩孚曹銳曹鍈復在保定開會原擬此會俟奉天會議結果發表後再行集議但張景惠之行大約將使奉天會議延緩數日故内閣問題尙不能即有解决梁士詒葉恭綽雖經總統勸令回京仍駐津未返 
　　五日北京電財政總長張弧辭職赴津現信乃因昨日内閣會議高凌霨主張保留九千六百萬元之借欵一部分充行政費之故現料總統須俟内閣問題解决後再行考慮此事 
[公電]  
　　唐山職工會爲龐黃呼寃電上海各報館各工會各學生會各團體均鑒湖南華實紗廠總理黃藻奇刻扣工人薪金和紅利被工人反對竟串通湘紳曹子谷等唆使湘軍總司令趙恒惕槍殺工人黃愛龐人銓並打傷許多工人這事發生實爲我工界近來一大慘劇也是人類進化上一大污點以號稱自治的省分竟發生這種慘劇以統轄全省軍政的長官竟做下這種慘劇以按理而平和要求原定有的生活的工人竟遭這種慘劇禽獸不爲而爲之禽獸不受而强受之稍具人形稍有良心的人們聽到這種慘劇發生都能憤恨起而聲討之現死者肉體雖化我們生者良心未泯血氣方剛精神奮發不忍聽這種悲慘以辱我們高尙的人格不忍看這種手段以欺我們神聖的勞動茲特先行用快函代電致海内外聲明反對一切一面互援各地同人共爲死者伸雪共爲生者爭人格把工界的仇敵人類的蠹賊一齊剷除如不善解决我們甘願與亡不與存希海内外有良心有人格的人們同仇共敵加以援助和指導爲感迫不及詳盡即此敬祝公安京奉鐵路唐山職工會啓二九二二·二·一 
　　張克瑤等電各報館均鑒僞執政梁氏者心非平正品實卑污昔充清代末僚曾以夤緣得就洎乎民國竊據交通祗圖一系之私遂釀五路之案西山搖尾搗鬼幸賴名伶南海叩頭通神全由巨欵助項城之帝制作洪憲之元勳加以狐媚爲心狐貪成性把持路政壟斷財權結黨營私攬權舞弊人神之所同嫉天地之所不容尤復包藏野心攘奪揆席國之厚利假之於外人賊之宗盟委之以重任嗚呼黎黃坡之下野段合肥之倦勤鼠竟無皮喜好官之屬我馬眞有角任笑駡之由他克瑤束髮從軍以身許國雖移山之力弱郤挽日之情殷漢終軍之請纓良有以也晉祖生之擊楫豈徒然哉是用忠告同胞入鋤奸黨爲國民之先導作義旅之後援爲整戎行以清妖孽南連吳會北極秦關衆志成城羣邪失據洛陽節鉞忠讜之論屢興江漢旌旗義憤之聲繼起迅雷作而陰霾伏皎日出而毒霧消傳檄則豪傑景從投袂則軍民共奮以此薰鼠何社可憑以此擒狐何城可據公等或膺民社或綰兵符或受重寄於魯邦或啣使命於華府義無反顧誼不容辭　魚之患不除梁燕之災靡極倘能勵我戈甲懲彼僉壬共立救國之勳無鑄和氣之錯事宜先發願効前驅若其狽逐狼行虎威狐假坐誤鋤奸之舉必貽黨惡之誅願隨天下之英雄共逐交通之舊孽山東陸軍第一混成旅長張克瑤率全體官兵同叩覺印 
國外要聞 
[中日山東條欵已簽定]  
　　國聞通信社二日華盛頓專電云最近遠東委員會議决之各議案今日（二日）正式報告於全權會議繼由休士報告山東問題列席之各列强代表均表示欣滿貝爾福聲言允於海軍條約草定後歸還威海衞更决定再開全權會議結束九國協約遠東委員會未結束之問題僅餘中東鐵路·中日二十一條·各國租借地各案大會至遲必於十號以前閉幕 
　　日人東方通訊社五日東京電云據四日華盛頓電稱山東條約於四日傍晚簽字 
　　大陸報三日華盛頓電云此間對於魯案解决大約欣慰以幣原男爵在全體會議起而發言時所受之喝采聲可以證之哈定政府對於時局之轉機尤爲愉悅蓋參議院通過各約之希望今已視前爲高魯案解决之順利殊出意料惟貝爾福氏宣布英國凖備交還威海衞後法代表未如豫約宣布交還廣州灣殊令人失望耳窒碍大會閉會者今唯中東鐵路矣中代表仍反對協約國派警保衞及管理財政之議而尤以後一事爲最豫料大會將於下星期二日閉會但無論如何總不出下星期也 
[華會撤退駐華外兵决議案文]  
　　大會之正式紀錄 
　　世界新聞社云一月五日太平洋遠東問題委員會開第十七次會通過撤退駐華外兵决議案茲據大會公報譯錄全文如左 
　　列强前曾時時駐紥武裝軍隊連警察及鐵路衛兵在内於中國以保護合法在中國外人之生命財產 
　　似有某某此等武裝軍隊其駐在中國未有任何條約或協定爲根據 
　　列國曾宣言中國擔任保護在華外人之生命財產時列强即願撤退其在華服務而未有任何條約或協定爲根據之武裝軍隊 
　　中國現已宣言彼願意並力能擔任保護在華外人之生命財產 
　　茲爲明白了解實行此等意願之條件起見議决如后目下參加大會之列强卽美利堅合衆國·比利時·不列顚帝國·法蘭西·意大利·日本·荷蘭·及葡萄牙其駐在北京之外交代表將由各該國政府予以訓令不論何時經中國之聲請彼等即會同中國政府代表三人對於前記列强及中國之宣言所發生之問題從事一種完備公正之調查將所查得之事實及彼等之意見開誠布公造具報告分呈關係九國之政府該九國政府分别將此報告公布附以彼等各視爲相當之批評任何國之代表如有不同之意見可以分别或會同他國代表造具少數之報告陳述彼等與多數報告意見不同之處 
　　前記列强之每一國對於報告中所述之事實或意見得自由接受或拒絶其全部或一部分但無論如何任何國不得直接或間接以中國准予任何政治的經濟的特别讓予恩惠利益或特許爲其接受報告中所述事實或意見全部或一部分之條件 
[法議院通過中法銀行恢復案]  
　　以庚子賠欵充整理資金 
　　大阪每日新聞二十九日巴黎專電云現法國下議院已通過中法實業銀行整理案該案之主旨卽法國以庚子賠欵充該行之整理金日前法總理兼外長普望賚氏與財長拉斯鐵里氏共同聲明謂此項整理案之一切交涉及結果已由政府提交下院俟其議决之後政府卽公布施行又此案已由外務委員會審查報告謂該銀行此次整理必先改任新人物經理然後營業方有希望又下院議員對於此項整理案亦有主張非難者其非難理由卽該銀行向爲投機性質納稅者對於其結果無負擔之義務但結果贊成整理者占多數遂可决通過又勃氏聲明法國所得庚子賠欵共值時價十六億二千五百七十二萬三千法金以之充整理費如有不敷則法政府尙繼續擔任云 
[歐俄陸長備戰之自豪語]  
　　世界新聞社譯華盛頓郵報莫思科電訊云蘇維埃俄羅斯陸軍委員長特羅斯基氏今日（十二月二十九日）在第九次全俄會議中爲猛烈之演說謂蘇維埃陸海軍人全部一百六十九萬五千人不但不能减少并須增加訓練以備明年（一九二二）春夏間敵國實行攻擊蘇維埃俄羅斯時爲抵禦外侮之用特氏謂白衛軍在遠東侵略日本人實爲其後援繼云『彼無恥之帝國主義掠奪獸應知世界中除頃甫自締盟約之四强外尙有一强即蘇維埃俄羅斯與其紅軍是也』全塲聞言掌聲如雷極爲激昻特氏復謂白衞軍之佔領哈巴洛司克省係『在日人刀尖之前爲之』『如此情形吾人能移去駐在遠東之軍隊乎否否吾人祗憾軍力尙薄耳然不久可有充分之紅軍到彼以禦敵軍之壓迫也』又謂遠東共和國雖已召集一憲法會議俾帝國主義之各國滿意然因有共產黨人當選爲議員故英國日本及民治主義之美國均不愉快『赤色海軍殊不足用此海軍在俄羅斯白衛軍與外國敵軍之手曾受多次之震撼然謂此紅海軍可被恝置則爲大誤須知世界歷史之將來未能預測而吾紅海軍之人物與技術必能常保可斷言也』特氏述卡來林反抗事件謂係芬蘭所援助又黑海方面有所謂「援俄黑海委員會」正在鼓動設立一新政府凡此皆蘇俄之敵繼云『吾人如爲事勢所迫當能證明於一九二二年吾人擴張蘇俄邊界將較縮小邊界爲易』特氏力主增加飛行隊之效力添置唐克車與其他戰具又主張增進一般軍官之生活情形謂此輩係以軍人爲業者應比應募而來之兵士受較良之待遇又謂紅軍兵士百分之四十三爲工人并未嘗受軍事訓練祗有蘇維埃革命時所得之戰事經驗全軍中百分之六十則爲農人云 
國内要聞 
[奉直决裂聲中之會議觀（一士）]  
　　保定會議與奉天會議 
　　直奉形勢自張作霖發二次通電後愈見緊迫東海旣派高鮑等向兩方疏通直曹亦派王承斌赴奉解釋說者謂奉張本非與梁有至深之關係且向來不肯輕於一擲此時决不驟與直派開釁更由吳佩孚方面觀察其爲人雖易激動然在南方大倡北伐之下亦不無後顧之憂故亦未必再以進一步相迫因此理由或者目前可免兵戎相見然對於軍事凖備則確皆在計劃進行中今日奉天與保定各開軍事會議即以决定此項計劃也奉軍官張景惠鮑德山等自得召電即怱怱赴奉南苑之所留者槿中下級少數軍官熱都統汲金純亦已帶騎兵一連赴熱其急迫情形顯然可見直派方面之軍官亦早紛紛赴保與會王懷慶亦於昨日派秘書王慶林·軍需處長王世榮赴保其與會議有關可知據今日所得奉保兩方消息各軍官意見均未能一致如何結果此時尙未能預料惟聞奉天方面之謀主爲葉恭綽然反對葉派者亦大有人保定方面之謀主爲張志潭然不贊成張之急進主張者亦不少兩方各有一種不一致之困難調停之說或得因而進之亦未可知也外傳奉軍官主張先提出梁閣復職條件如直不允即與决裂直軍官主張堅持免梁任王士珍組閣條件决不因奉天態度强硬而讓步此種傳說確否尙未能預斷云 
[梁士詒請假中之餘聞]  
　　梁士詒請假事在上月二十四日次日即明令派顏惠慶暫代梁氏即於是日赴津現在之梁内閣已變爲顏代閣矣梁氏此次請假不用正式呈文而用手摺期爲七日並未請代爲歷來總理辭職之變相在梁初意本擬過年再說不意六省忽聯合來一皓電反對之聲浪愈緊該電至京東海即令吳笈孫交梁閱覽梁氏尙無表示次日入府東海又諷以時局不宜决裂總須一方讓步梁聞言知旨然辭呈仍未上也東海乃嗾使高凌霨在私宅召集閣員會議提出總辭職以逼梁辭梁至是始遞請假手摺然請假前一日已不復至院矣 
　　國務院當梁氏臨去時有紀念焉去後有笑話焉二十二二十三兩日秘廳新發表之人物計有三百餘人之多其間月薪四百元者數人餘則二三百元者指不勝屈綜計每月薪俸約增三萬餘元此即所謂紀念二十四日撥到數萬元只敷一個月之薪俸秘長張名振擬新舊一律發給然舊人則謂無此辦法蓋舊人欠薪已逹四個月而新人進院不及一個月若一律發給一個月之薪俸是舊人仍欠三個月新人不欠分文也而張名振等又振振有辭謂舊欠乃靳閣之事梁閣責任在保不生新欠然後清理舊欠於是雙方爭論幾至動武後以某秘書調停先發舊欠一月再發被裁者一月然後將所餘者發給新人（新人所領得者聞約五六成）事始了結此即所謂笑話 
　　梁氏雖請假赴津未可遽斷爲勢必辭職其終須辭職與否仍視關外洛陽兩方最後之决心如何在洛陽方面固已决心驅梁而關外方面則仍捉摸不定一說謂張對梁閣只肯以文字帮忙决不動用武力蓋部下勁旅若二十七八九等三師遠在朔邊第十六師駐在綏區一時難於集中客歲以熱河爭執與毅軍不無芥蒂近處肘腋尤爲可慮實不能劍及屨及投袂而起一說謂關外對梁雖無積極維持之表示而卅日通電内有『假令繼任產生之後復有人焉以莫須有之事出而吹求又將何以處之』『倘彰癉不明是非莫辨國民人心不死愛國必有其人作霖疾惡素嚴當仁不讓亦必隨賢哲之後而爲吾民請命也』等語是張氏對吳已有即以其人之道還治其人之身之意且梁氏不卽辭職者實以繼任乏人之故奉張旣有反對繼任内閣之决心即不啻爲間接維持梁閣之表示矣兩說皆持之有故惟張氏卅電前半詳述梁内閣成立之經過將贊助梁閣之責任推在東海曹錕身上不特對於曹之反覆反脣相稽而弦外餘音亦影射東海之逼梁辭職其擁護梁閣不可謂非盡力所不可知者其盡力程度是否僅以電報而止耳 
[西北政敎紛爭之隱患]  
　　甘省敎爭之内容 
　　國聞通信社新疆通信云新省僻在西陲回漢雜處素稱難治民國成立以還楊增新以舊日之臬司膺開府之重任一切行政以守舊爲主而治軍則倚重回兵故地方尙能相安顧自去年甘省易督風潮旣起種族之見成爲政爭之背影而新省亦有不安之象楊氏於上年冬月查悉甘肅回敎有門官之說其傳敎之人謂之敎主該敎傳布各省不無流弊而於新省尤有不便因特密令各縣知事不准關内回民在新疆地方擅修新寺茲將該項密令照錄如次閱者可知甘俗敎爭之由來而西北之隱患亦可於此覘之矣楊氏密令云照得回敎一門古聖創始原以清眞爲宗祗有一敎並無二敎自後人分門别户爭端由是而起本省長從前服官甘肅習知回敎底藴如投入華寺門官者認河州八防馬如彪爲老人家投入慕扶提門官者認太子寺馬福壽爲老人家投入沙溝門官者認張家川馬元章爲老人家之類支分派别各有宗尙凡入各門官之回民朝東方之敎主聽東方敎主之命令行事不入各門官之回民朝西方之聖人照西方聖人之典禮行事所謂敎主者卽門官之老人家也甘肅回族多門官致爭敎之案亦多如光緒廿一二年河湟之亂卽因爭敎而起新疆回民門官不多祗有馬元章之敎及馬化龍之孫馬二之敎由甘肅傳來新疆謂之小坊又謂之南寺若使内地各門官之敎槪行傳來新疆則爭敎之事卽不能免欲防此弊須從不准擅修新寺起嗣後新疆地方凡從前已有之回民禮拜寺應准其照舊設立向來未有之回民禮拜寺不准擅行添修卽馬元章馬二之敎傳來新疆者除從前已有之寺外亦不准再修新寺因關内回民出關每添一寺卽含有分門别類之性質不能不預防流弊此次莎車趙阿吉之案亦因修寺而起表面爲賬目興訟内容卽含有爭敎性質故禁止回民添修新寺一層實爲正本清源之第一辦法不可遷就至於新疆纏民篤信西方聖人之敎不肯信回民門官之說不肯信回民敎主之說不肯信回民老人家之說回民自回民纏民自纏民雖奉回敎儼然各有門徑不能强合南疆纏民之所以相安不致發生爭敎之事其機括全在於此新疆各知事於回纏宗敎全不考查一遇回民發生含有爭敎性質以及創修新寺之案辦理毫無把握因特將回敎内容詳爲說明俾知杜漸防微以免爭端而弭後患各知事等能於此等事不動聲色隨時考察勿使爭敎之案發生卽爲地方之幸除分行外合行令仰該知事卽便遵照並將此次令文除發科備案外並照抄一份隨時檢閱於居官行政必有稗益 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[京師稅契騐契之新辦法（靜觀）]  
　　重訂兩種施行細則 
　　京師稅契騐契事宜自民國四年起卽劃歸京師稅務左右翼公署辦理曾有章程十餘條呈准公布最近復重訂稅契施行細則十四條騐契施行細則七條於本年二月一日公布實行茲特詳述公布該項細則之原因及細則之内容如次（一）因年來北京地基房屋需要者多價值異常昻貴（二）因年來所造房屋到處皆是所有從前空地近皆大興土木（三）因京都市政整理頗有頭緒（四）因舊日習慣凡有地位之人多不願受法律拘束對於購買不動產尤然基於以上四種原因一方面該署旣欲增多稅收自不得不整頓舊章一方面又欲矯正以往更不能不重訂新法且近來調查察勘均形便利施行之際毫無困難尤認爲有施行之必要此則最近公布該兩項細則之原因也至其内容可略加分析（甲）先就稅契施行細則言之（一）細則適用之範圍規定凡城廂内外不分漢旗以及各王公世爵典買不動產與特别新蓋改建或添蓋房屋領契納稅者皆適用之（二）稅率分兩種（一）買契稅照契價百分之六繳納典契稅照契價百分之三繳納如係先典後買之買契在典期年限内承典與買主爲一人得以原納典契稅劃抵買契稅官署及地方自治團體公益法人可免納契稅但以不以收益爲目的者爲限（三）罰則分兩種（一）遲報（二）匿報·遲報逾六個月者除納定率之稅額外照應納稅額十分之一至十分之三處罰如逾一年則三倍之匿報契價處以罰金其間分三等（四）對於已稅地基新蓋房屋及承租官地新蓋房屋之規定須於工竣後三個月内赴署領契報明建築費額如係木廠包工則夾呈料價單如係自工自料則取具保結經署派員調查（五）對於租用民地自蓋房屋之規定地契納稅由地主自理租户新建房屋須於契約上書明「此係租用某人地基一段自蓋房屋除地基已由地主稅訖外茲按建築工料價目補投契稅投稅之後其地仍歸原地主所有不得侵犯地主權限如地主經濟充裕時仍可償還建築工料及所納契稅收回房屋」等語（六）對於舖户租用市房添蓋房屋或拆改重修房屋之規定須於呈報建築時先行聲明竣工後應納契稅歸何方完納（七）對於非現時價買原契遺失之辦法規定凡補稅納稅時須經過行查或取保之手續其定明最低價格（一）房屋洋式樓房每間不得在二百元以下樓房每間不得在一百五十元以下瓦房每間不得在一百元以下棋盤心及仰瓦灰梗與瓦房同灰房每間不得在五十元以下（二）地基普通地基不得在一百元以下若投稅列價不及此數應飭令增加其在繁盛區域及工程華美者並不得援以爲例若年久工程朽壞亦可呈明派員估勘但至少須符瓦房七十元灰房三十五元之數（八）對於舉發人規定略提奬金奬金所自出在於所收罰欵惟其數不得過十分之五此其大略也（乙）再就騐契施行細則言之此項細則專爲呈騐舊契而設規定騐契費分五等（一）價在三十元以上至二百元者納查騐費一元注册費一角此爲小契（二）價在二百元以上至五百元者騐費二元註册費一角此爲中契（三）價在五百元以上者統稱大契納費三元註册費二角（四）房屋價格在三十元以下者只收註册費（五）典契每張查騐費一元註册費一角凡須呈騐者爲舊契·白契·無契而只有官給營業執照三種舊契自應呈騐白契除照章補稅外並須繳納騐費無契而有執照者准照稅契施行細則辦理仍須酌核補交查騐費以上兩項細則由該署擬定後呈明財政部並經財政部酌加修改令行公布茲以十一年二月一日爲實行開始之期公布手續係印成單張由警察挨户分送以期普及逆料經此番整頓以後稅收必大有所增加矣 
[烟濰路工程之近狀]  
　　由濰縣至萊州已碾平 
　　國聞通信社譯大陸報山東萊州通信云近日以來本地屢接各方來函徵詢烟濰汽車路何日可以築成何日可以開駛汽車記者近曾乘雙輪小汽車由萊州至濰縣由萊州至黃縣通行烟濰全路然此並非卽謂該路已完全築就或可通車蓋此路通車至早總在開春後也按烟濰一路計劃已有年惟因某國恐該路築成之後烟台商業發展影響及於青島故屢加阻碍此次所築之汽車路係用政府振災欵項建築路工多係滋陽及魯省西部各地之災民橋梁工程則選優秀之工人爲之該路原計可於六個月内築就現計已建築一年且尙須五六個月以後始能完全告成其原因由於該路係全由人工建築且欵項時感不足大槪無論如何至今年夏間六百里之路程當可乘汽車於數小時内通過之矣自濰縣以東土地平衍所經過之城爲昌邑萊州過萊州而後則羣山錯落於是該路乃繞由龍口黃縣而至登州自登州至烟台所經之地雖多海岸然鑿山通道之地亦頗有若干處按原定計畫該路並不經過登州逕由黃縣通至烟台但吳佩孚因籍隷登州力主該路須經由登州故改變原來計畫現在則非但經登州境内且卽由該州城外經過也路身今已鋪至烟台自萊州至濰縣之二百四十里業已碾平至萊州以東至黃縣之一百八十里亦已碾平五十餘里碾平之路雖尙未鋪沙但因去冬雨雪旣少該路之坦平已如碎石所築之路矣吾人乘雙輪汽車經過時每小時可行一百里但在未碾平之路則每小時僅能行七十里左右也該地人民平日素未見如此速度之車輛故甚爲驚駭而其心目中默許舊式轉運方法之必須革新則蓋無疑義也自濰縣至黃縣一段其間橋梁均已築好橋下之支柱係用花崗石膠以水門汀或石灰橋身用木質係美國之松水面較廣之河流則不築橋梁而將水門汀和石堅築路身通過河面中段臨空留水流之地路較水面略高數尺蓋所以節省建築長橋之費用此地河流水面雖闊但除七八兩月外幾完全乾涸如水面高過路身時則經行汽車祗可略待因其河流旣不長故待河水之落僅須數小時耳山東人工旣賤則水退之後路身卽有積沙亦不難掃除之也自濰縣至黃縣碾路築路等工程均係從速進行現在最困難者卽登州與烟台間各山中須築高橋七八架是也此項工程非待開春以後水門汀得以凝結不生危險不能開工汽車車站已築就若干處惟各大站及各小站則猶未建築沿路各城風景頗有至美麗者自濰縣而東則大海在目更東則左爲大海右爲高山凡由南方來客不慣海航者則可由乘車至濟南由濟南改乘膠濟路車至濰縣由濰縣乘汽車至烟台也 
[魯省會選舉搗亂後之呼籲]  
　　請政府派員監視 
　　魯省議會議員額數一百三十二人地方派議員佔七十餘人政府派議員佔三十餘人中立派十餘人故當十七日選舉議長時政府派請求田中玉派大隊軍警包圍議會搗毁議塲事後雙方互訐政府派謂地方派故意搗亂近兩三日來風聲鶴唳滿城風雨政府派恐地方派以多數議員戰勝少數地方派恐政府派以軍警武力抽票換匭私產議長地方派遂派專員赴京呈請府院及内務部派大員監視選舉以維法紀茲將呈文錄下呈爲呈請遴派公正大員來東監視選舉以杜暴力干涉而伸民意事竊查本月十七日本會開選舉議長會經田兼省長派兵包圍議會禁止旁聽搗毁議場毆辱秘書各情形業經電陳内務部有案查山東第三届省會選舉田兼省長即决意包辦議會以便違法營私故籌備之初分布爪牙携來金錢兜攬各區選政又復通電縣知事扣發證書授意覆選監督抽票換匭致令青州風潮彌月甫息兗州訴訟迄未解决誰生厲階有目共覩幸人心未死正誼猶存覆選結果政府派竟佔絶對少數田兼省長知難操勝算始以利誘繼以威迫久則設法遷延以逹其從容製造之目的以故省議會召集數月議長一席終未產出議員等以外交險狀一髮千鈞立法機關何可長此闕如爰於月之十四日召集同人共誓天良反覆討論定於月之十七日午前九鐘票選議長多數通過方謂東省立法機關有此一線生機乃田兼省長知一經選舉必遭失敗設計破壞惟恐不周事前傳聞有臨時授意軍警威脅投票之舉方謂揣測過甚或不敢悍然出此不料是日早五時即有多數軍士大批警察及便裝軍警數千人密布議塲内外各要隘議會四周斷絶交通郵電各局均派員守候政府派議員孫鳴賓徐寳田劉怡菴等帶領所雇流氓及護兵馬弁等數百餘人攔入議塲將會塲桌凳等物紛紛推翻並將開會秩序單及簽到簿强行奪去又至辦公室將秘書劉一鶴肆行毆打幾至斃命議員等以秩序紛亂無法投票相率退入辦公室候至日暮方行退出而軍警旋卽撤散議員復於次日齊赴公署面謁田兼省長詰問干涉投票是何用意該兼省長當大衆之下公言不諱謂此次選舉官府方面已費至三十餘萬地方人士若不顧全官府體面無論持至若何程度决不放手云云近聞該兼省長又擬定期私行選舉復用軍警包圍禁止人民旁聽阻攔非政府議員入塲而以少數議員僞造簽到簿冒名投票以貫澈其最初之目的似此情形東省選政已淪於黑暗境遇倘非鈞院派員迅行東來監視投票萬不足以遏暴力而伸民意議員等一息尙存定不屈於淫威負我全省人民伏乞鈞院顧念選政重要准如所請以息選潮如於未派大員到東以前而山東省議會竟選出議長卽係少數政府派私行僞造議員等决不承認爲此懇請迅速派員到東不勝急迫翹盼之至山東第三届省議會議員鄭欽等七十三人同叩 
[山西通信（歐滄）]  
　　模範省之宣傳政策　整頓太原市政計劃 
　　山西政令之行使大有風行草偃之效力蓋亦方今二十二行省之不易多見者讀報諸君亦知其所由來乎是則所謂閻錫山氏之宣傳政策是已 
　　閻氏之治晉迄今已逾十稔敎育實業之進步要不過最近五年。始大著績效耳民初以逮四五年之交彼時貎稱軍民分治閻手綰兵符對行政實不便過於干涉長民政者務爲多所更張繼任之人對前任所設施率改絃易轍一反其所爲而後快。以周渤趙淵谷如墉之儔僅乃寡過金永務爲嚴酷孫發緒政涉玄想於地方自治曾無絲毫之裨益迨民國五年以後閻氏攬軍民兩篆而握自一人始克暢所欲爲舉世豔稱之除三害興六政純粹以宣傳政策出之宣傳之方法維何大槪又可區别之爲派員講演揭示諭曉之兩種 
　　晉省地方遼闊省北尙交通較便省南蒲州澤州一帶遠逾數千里閻氏一律派員演講閻氏自身卽長於演說者其錄用人才亦以事理是否明逹演說是否擅長爲取舍之標準每欲舉辦一事必先期研究印發講稿其在省垣則時時親出演說最近則稍稍倦於勤矣而以趙次隴旅長代之趙亦夙善詞令者省外則文告到逹之地卽講演員足跡所至之地此等人才從前取材於行政講習所因其登庸稍濫人品蕪雜濫竽候補者何止斗量車載閻氏乃毅然停止改辦育才館資格以法政或專門畢業者爲合格限制又稍稍嚴矣以故閻氏舉行一新政幾於家喻而户曉收效於演講員之力者居多各縣又特設許多宣講所省城更益以宣講模範之美稱一時督軍兼省長也道尹也縣知事也區長也村長也委員也無一人不習於演講卽無人不備一講稿演講之功用大矣哉雖然是亦不能無弊（一）不肖之僚屬以爲吾長官之以演講期望於吾也演講以外無他事久之養成一種羊質虎皮之敷衍政治（二）委員赴縣演講縣知事必召集村長一次村長必攤派本村一千文（合銅元百枚）爲入城聽講之旅費每縣至少限度以五百村計算每次需五百千每年二三十次則逾萬矣民力於正供之外曷克勝此記者以爲閻氏不可不注意及之 
　　山西文告之多甲於鄰省邇年敎育推行之功效最大士民多注意及此尤有一事堪以告慰愛讀本報諸君者卽太原省城無一處不見告諭及格言是已（一）皇華館街省長公署頭門豎石碑一近丈大書而特書曰『貪官污吏劣紳土棍爲人羣之大害依法律手續非除了他不可』（二）全城電燈桿上黑地白晝字徑碗口大槪揭以格言如『衞國以武備戰以財』『當兵納稅受敎育爲國民之三大義務』『惟以自己之腦汁血汗換得之金錢可以祀上帝祭祖宗奉父母』『好國民當留好樣於社會』『尙武爲國民必尙之精神』『亡國之民不如喪家之狗』『主張公道爲國民之天職』『少一個糊塗百姓添一個富强文明』『敎育爲人羣的生命』『欲自由先從不碍人自由起』『眞血性男子腦筋中有國家兩字』『桀騖不馴爲野蠻人之特性』『愛國不以其道適足以誤國』『欲自立先從不倚賴人起』『新國民要有活潑潑氣象』『信實進取愛羣爲民德四要』『懶·就是墮落的起點』『公道爲惡毒之隄防非堅固不可』『能忠於職務者纔是眞正愛國』『輕於犧牲公理卽亦促人羣短命』『身體不壯爲人生之大不幸』『不適時之理想言動愈覺着好其害愈大』『思深憂遠爲處縱横時代之必要』『輕浮淺薄决非有益國家之國民』『天下具萬能之力者其惟秩序乎』（三）開化市新建模範商塲石柱上格言亦多如『人不論富貴貧賤總要有正經事業』『人要有自立的能力纔能生活』『不得在道路上訩酒酒吵醉臥』『信用是無價之寳』『凡向人借錢是不能自立的毛病』『人生事業做成與否全看中年時代纔算是有本事的人』『如今經營事業本錢越大越能賺錢』『有錢的人最好辦些公益事』『凡是一個人一定要怕上帝怕法律怕社會的輿論』『人生最大快樂的事必要有個好家庭』『但是要想敎子弟本領大供給上學就是要緊事』『如今生計艱難人民越要講究個自立』以上特就大槪言之耳全城耳目之所聽覩罔不如此國民曁高小學生多能舉其詞所謂跡象印入腦筋至深者非歟省南北記者固未嘗足趼其地而友好之自大同河東來談者爲言外縣格言之普遍亦復如省閻氏之用心亦良苦矣吾友某君笑謂記者曰『莊子有言道在溺閻錫山氏新政可謂在電燈桿』謔而虐矣 
　　太原市政之現狀記者業於前次通訊道其崖梗矣聞兼省長閻錫山氏對於省垣之整頓市政督促甚力務期早觀厥成開辦費爲萬元常年經費爲九千七百餘元綜合中西各制而採取行政議會對峙之形式太原市行政公所章程一百八十五條聞已由邢殿元氏修訂熨貼呈由省署核准實行選舉矣語曰有治人無治法又曰徒法不能以自行然而法制卽辦事精神之所寓也組織方法曁進行計畫亦烏可忽乎記者昨晤該公所中人聆其整頓之辦法甚詳茲謹將其組織法表列如左 
市參與市參事會市長協助員收入員副收入員書記區長區收入員書記市議會 
市長一人協助員一人收入員一人副收入員一人區長四人區收入員四人書記長一人一等書記二人二等書記四人雇員八人如市長協助員收入員書記長等均不准兼任他項職務取有給制蓋歐美各國凡市政執行人員多取給薪主義故也市議會之員額人口五萬以上之市二十一人人口十萬以上之市三十二人每加人口五萬得增議員三人但以四十人爲定限一律爲名譽職市參事會以市長協助員名譽職參事會員組織之名譽職參事會員定額六人市參事會以市長爲議長市公所業經於去歲年底成立刻正組織市議會及市參事會所有關於市事業分類及分期進行辦法大槪列舉如次（第一期進行事業）（甲）屬於敎育者（一）半日學校（二）露天學校（三）夜學校（四）育成學校（五）閱報社（六）講演所（七）假期學生講演會（八）學校成績品評會（九）學務委員會（乙）屬於衞生者（一）拒毒會（二）天足會（三）藥物調查局（四）醫術研究會（五）污物掃除局（丙）屬於公益者（一）人口統計局（二）婚姻調查局（三）消盜協助研究會（四）劇藝改進社（五）博物圖書館（六）森林保護會（七）游藝運動會（丁）屬於慈善者（一）罪犯感化所（二）平民習藝廠（三）育嬰會（四）普濟院（五）禁止青年游會（戊）屬於交通者（一）清道局（二）取締人力車公會（三）改良攤貨所（己）屬於私業者（一）公設材料廠（二）公營造林地（三）建築公局（四）職工介紹所（第二期進行事業）（甲）屬於敎育者（一）國民學校（二）職工補習學校（三）見童愛鄉心養成會（四）婦女職工養成所（五）婦女講演所（乙）屬於衞生者（一）改良肥造廠（二）牛痘施診局（三）產婆養成所（四）妓寮清潔所（丙）屬於公益者（一）職業圖書館（二）公營劇藝塲（三）家屋改良所（四）國貨維持會（五）逰藝園（六）結婚會（丁）屬於慈善者（一）不良青年感化所（二）殘廢扶養局（三）傳染病預防局（戊）屬於交通者（一）鐵輪車改造局（二）土路平治局（三）街衢劃一研究會（己）屬於私業者（一）公立質店（二）勞働儲金會（第三期進行事業）（甲）屬於敎育者（一）高小學校（二）敎育研究會（三）學校組織自治促進會（乙）屬於衞生者（一）施醫院（二）病院（三）看護養成所（四）妓寮診騐局（丙）屬於公益者（一）戒吸紙烟會（二）風俗矯正會（三）生產協進會（四）公立消防局（五）捕盜局（六）市警察公局（七）國貨展覽會（丁）屬於慈善者（一）勞働保安會（二）貧民寄宿舍（戊）屬於交通者（一）馬路公修局（二）橋梁修造局（己）屬於私業者（一）公營電話局（二）公營電燈局（三）自來水公局（四）公立儲蓄銀行 
　　綜上諸點觀察之雖實施程序有後先而市政當辦事項固應有盡有惟有一點讀　諸君不可不注意者即該市政公所仍不能脫離省長之管轄而獨立是也廣州市政之成績爲二十二省五特區之冠其原因第一辦市政者皆歐美專門畢業之嶄新人才第二則能不受廣東省長之牽制獨立行使其職權吾國人之通病每剏辦一事業章程擬妥思過半矣將來有無功效所不深計太原市政之成績顧將何如乎所不敢知然此則固一絶好之參考材料也（二月一日） 
[鄂省舊曆年關之新借欵]  
　　元旦前數日武漢消息靈通方面卽有吳佩孚將國家稅向漢口銀團抵押二百四十萬元之說詢之政界中人則謂係不利於直系者之造謠然據某方消息此事實非無因緣吳氏在洛陽屢電蕭耀南對於直軍餉項久作籌劃二十三日並遣其軍需處長劉子青來鄂作最後之商量辦法蕭耀南以吳待欵至急當於二十四日召中央稅欵經理鄭焯至署協商以烟酒稅印花稅收入向漢口銀行團抵押後於中國交通鹽業實業四銀行接洽妥協各借二十萬元共得八十萬元八十萬借欵告成後不敷吳佩孚所需之數尙鉅又擬以京漢路南段及漢口鹽務稽核處向銀團抵借一百萬銀團以抵借品曾經中央抵借外債拒之乃另以他種抵押向新開華義銀行借欵六十萬兩借欵告成蕭耀南於二十五日將此一百四十萬交於劉子青劉即於是晚携欵回洛矣 
[贛敎廳長突然去職]  
　　江西中等以上九校敎職員前因經費無着屢釀索薪風潮楊省長商請陳督提前撥欵發清十一二月份薪以資度歲始漸平息及至年關外縣各師範中學校長聯袂來省坐索欠薪羣衆請願情詞迫切時值稅收淡月又爲三期庫劵兌現之期各縣署稅局解欵多被銀行扣賬（庫券准解丁米）省庫收入寥寥無幾李金藻廳長親向督省財三機關懇予維持各校雖已得請而因要錢太急之故頗受陳督責言各校長又以遠在外縣不能駐省索欵長此拖欠勢將停辦籲請擔保按月發欵李雖應許而自顧力量殊做不到二十八日忽向督長稟請 
 
 

Page 11

 
 
短假回津陳楊不允李旋回廳邀各校長談話告以辭意衆勸過正初再去李佯諾之談至夜深始散翌晨李忽乘轎渡河逕赴車站揚言送客已而車開嗚嗚竟去空轎回廳各科長員聞知大驚各校長羣來問訊相顧愕然當以主持無人公推一科長歐陽祖經代行廳長事各校長開聯席會議討論挽回辦法不得要領好在正初廳校均無要公衆旣得薪姑且回家過年擱置再說二日晤敎廳中人據云李爲人甚倔强省長電留無效廳長室僅少一小皮包與一絨氈可見其决心要走在路過年實受刺激太深云云按李昔隨嚴修在津辦學二十餘年頗著聲譽簡任之初因聞贛敎育界黨派太多即表示不就楊省長雅重李名一再敦請並擔認敎育經費按月籌給李始來贛乃蒞新時正值敎職員發生索薪風潮即現狀已難維持而補助敎育費之附稅又被省議會改歸縣有五師校長李棠七師校長尹士珍與學生交惡釀成罷課風潮第三科長王經畬因白鹿洞書院藏書案牽涉京贛學界均起責難李以宋育德曾爲說項隱有一種潛勢力未即更動宋系敎育會長胡薰於廳中用人行政動多干涉廳長形同傀儡無所施展前途種種絶望因萌退志近年贛人對敎廳一席競爭甚烈敎育部則以敎長非同他官牽涉黨派問題必致愈起糾紛不肯簡用贛人說者謂贛省敎廳一席從前僅爲黨派傀儡聽其拉線今又缺乏經費以後將無人敢幹矣 
[皖督易人問題之前途]  
　　皖省六二學潮直接爲馬聯甲所釀成該案發生後各界攻擊不遺餘力馬之威信大有一落千丈之勢數月來匿居蕪湖遇事避不出面凡催餉等事皆以駐省第五混成旅長史俊玉爲傳逹本月一日忽傳史氏赴蕪將參預馬氏召集之軍事重要會議據軍界消息史氏此行與易督極有關係馬聯甲現因張文生地盤不穩雖有取代之意無如己與皖人惡感太深恐難逹目的故欲趁此機會聯絡全省各高級軍官爲擴張勢力計作新督到任之擋駕皖南方面馬史兩人握有兩混成旅之實權大可爲所欲爲然新安武軍楊瑞文楊紹臣錢廣漢分統亦有兩派以上之兵權素爲張文生親信北京方面必有所顧忌不敢輕動頃有京中歸客談及易督問題旅京皖人雖不滿於張文生數日前曾有張廣建繼任之說各界傳播殆遍繼以張之腦筋太舊不合新潮流此外則更難其選是以近日張廣建督皖呼聲似漸沈寂矣皖督一席或爲張勳捲土重來亦未可知總之張文生位置搖動由於奉皖携手段祺瑞曾以張文生在皖種種違法行爲告諸奉張奉張正欲聯絡老段恰於此時張勳急欲出山表面上極力應承將來皖督易人如果張勳成爲事實則爲皖人所不容其他亦恐不得軍界之同意皖局前途糾紛正未有艾也 
[廣東工潮之觀察]  
　　自勞工主義澎湃東來粤中工人乘時崛起以組織工會爲本營以同盟罷工爲利器莫不奮發淬厲以與資本家相抗冀逹减時加薪之目的數月以來工潮洶湧政府亦不能不曲爲維持工人得此後盾進行益力殆無不高揭得勝之幟者工人之意氣不可一世即有法外行動警察亦不敢干涉然試察其内容工人中亦多愁歎之聲此其故有二一受工會之束縛也從前各行亦有行規然非有特别事故一任羣衆之自由自工會成立後少數人出而把持强多數以從之每月必納常費固不待言其他之捐助又不勝枚舉已不免多所負擔而工作時間又須聽工會之制限例如縫匠每日工價一元繼之以夜則可得倍數今雖名爲加五然例不得　夜工極其量亦一元五而止耳怠惰者雖覺增加勤勞者反覺减少故常感受不自由之苦痛又如精勤之工人常受東家之優待工價恒倍於劣工今則事同一律無所用其長尤爲敢怒而不敢言此其故一也二則因經濟生活之驟增也粤中百物騰貴平時甲於他省今自各行加價後生活程度益形增高眞有長安居大不易之歎各工人一手一足之烈常不能應一家衣食之所需求蓋工價之所得雖加五而事畜之所出亦不啻加五故所得不償所失加以工作餘暇旣多朋輩徵逐消耗亦多故生計轉覺其蹙此其故二也然工人自作而自受之其又誰尤所難堪者普通各界因工潮影響經濟生活陡漲徒喚奈何日前小學敎員因此要求加薪而政府以預算已定不能追加不允所請各敎員有提議罷課者敎育會長汪精衛出而調停亦無切實之解决大約此事當無形打消蓋不若工會有政府爲之後盾也且當局之意原非吝此區區祗以敎育界旣有挾而求如容納其請萬一軍警兩界相率效尤則政府將無法應付故不得不杜其漸然因工人加工之故遂令社會蹙然不寗即工人亦無所利焉此廣東工潮之結果也 
[桂林通信（續）]  
　　北伐之後方顧慮 
　　民國二年國民黨二次革命失敗被袁世凱解散逮捕黨人甚急時張鳴歧作廣西巡按使王與其黨中桂議員蕭晋榮由北京回桂聳張興黨獄以洩憤如民黨中之覃超等遂被監禁其餘黨人乃逃奔港滬避之民國五年袁氏敗亡進步黨勢衰王遂無能活動民國十年在粤桂軍潰退陸榮廷勢力根本搖動秦步衢乃密函令王乃昌加入改造同志會聯絡民黨以爲廣西將來失敗後之脚步而秦步衢則與沈鴻英聯絡擁戴陳炳焜並命其黨王豫龍煥綸龍鶴齡到梧州與其進步黨首領陳太龍林繹組織自治協會推林爲議長王豫龍煥綸龍鶴齡爲幹事以作將來廣西戰勝之地步迄陳沈兩氏潰敗王乃昌因在湘不能回桂乃派其黨唐某命秦步衢龍煥綸速去唐至桂時滇軍已與沈軍開戰已避不及故秦步衢龍煥綸遂狼狽而逃王回桂卽赴南寗與馬君武爭辯直言馬不該通緝龍煥綸王回桂林後與進步黨人密約協定三種計劃（一）先據兵權（二）排斥馬君武鄧家彥（三）獨攬廣西政權其第一種計劃實行之方法先命其黨多立團體名目向孫中山請願其最可笑者每一團體不過三五人甲團體請願時將乙丙丁團體之人同到甲團體稱爲甲團體會員乙團體請願時將甲丙丁團體之人同到乙團體稱爲乙團體會員故每團體每次請願均有二三十人其請願之目的係借土匪爲名請派王爲剿匪員其計劃果成功得充桂林安撫處督辦王得此職乃同其黨羽龍鶴齡暗與秦沈潰兵磋商條件借名招安歸王部下俟聯軍北伐後卽擁己爲廣西人之廣西督軍兼省長各兵均有恩惠各潰軍原屬彼黨接洽甚易聞現在磋商已有頭緒矣第二種計劃之實行則以馬鄧均中山心腹之中堅人物爲民黨首領鄧馬聯絡則王之廣西督軍計畫難於實現故非排斥鄧馬不可其排斥之實行方法首用離間之法嗾使鄧馬左右之人互相造謠以圖排擠其第三種計劃之實行方法則爲俟大軍北伐後如前方勝利則王擁兵要挾中山任之爲廣西總司令因鄧馬已倒王之兵權已大且前方有事不能分顧後方孫不能不依從之也如前稍不利則彼一方密令各土匪將交通摭斷焚毁撫河船隻大軍後無退路軍心必亂彼則攔擊獻與桂軍一方密函秦步衢夾擊以保持其實力其計之陰毒險很亦可畏矣此記者所謂北伐軍後方之布置尙有莫大之危險者此也 
[南京快信]  
　　南京總商會代電呈兩長云銑電奉悉集欵贖路正我國民表示救國能力之時稍具熱忱誰肯退後鈞擬簡章十一條法簡意賅至爲妥善惟有管見數條不得不略事陳明藉供採擇（一）請電囑太會代表速將贖路手續議定以便一面集欵一面贖路（二）速請各省將總分事務所尅期成立以便募欵（三）速請大總統飭令交通部將保息路欵指定按月撥儲（四）請政府將簡章二條歸爲民有一層明令公布切實聲明永不收爲國有以上四條均鈞電所已言而辭意尙有未盡者茲特補具大槪仰祈酌核施行國之興亡豈盡當局之責商會爲商民代表自當引爲己任者也兩長復云代電悉據陳辦法四端係屬必須手續具徵思慮周密至堪欽佩自當酌擇核辦仰卽知照 
　　海軍總司令將拯第二艦隊司令杜錫珪兩淮運使丁乃揚均於昨日來寗與齊督會商組織收欵委員會以利進行 
　　齊督派委員劉鑑由德州兵工廠領來無烟藥四千磅已飭解製造局存儲 
　　省署昨准駐德使館公函以德幣降敎育部終無的欵接濟請將蘇省官費生周綸顧綏祿二人學費照前規定華幣按月電滙 
　　皖南鎭守使馬聯甲昨由蚌來即轉輪回蕪湖 
　　英國兵艦納梯號昨由寗開赴下游遊弋 
　　陳調元派員押解匪犯高文德來寗齊督發交軍事審判處嚴訊 
　　張志潭派乃弟志潛來謁齊督有所接洽 
　　齊督語人梁閣請假期内决不發電攻擊如果銷假當有對待方法 
　　清史館長趙爾巽函軍民兩長請認助修史經費二萬元俟部欵撥出卽行歸還 
　　嚴財廳長太夫人今日壽辰各機關均往道賀 
　　滬交涉員許沅徐海道尹朱振儀昨均因公來省禀謁兩長請示要公 
[杭州快信]  
　　財政部咨浙省長以浙江地方實業銀行官商合辦顯係合資性質凡屬行内重要問題須得雙方同意不能憑片面之詞强爲解决收回官辦未得商股同意目下惟有維持現狀 
　　蕭山知事莊綸儀調省遺缺以遂安縣知事吕斆亮調署紹興知事佘大鈞升任甌海道尹遺缺以諸曁知事顧尹圻調署另委荐任職朱存粹署遂安知事鄒可權署諸曁知事今日發表 
　　中等以上各學生鑒於外交失敗現已約同各界組織提倡國貨會從改良仿造着手爲國民外交後盾 
　　浙江國語講習所組織演講團於昨日起分組出發至江干湖墅上下城一帶用國語演講十一日在城站新市塲舉行大演講輔以軍樂柬請各界蒞場聽講 
　　省垣日來發生腦炎症初起於下城近已蔓延至中城一帶如姚園寺巷東醫陸伯華病未逾時即斃命中西各醫均苦束手 
　　縣議會開選在即日來四鄉富豪奔走運動當選者不絶於道茶樓酒肆中日有人密議此事 
　　浙江敎育工藝社由一師敎員姜丹書等發起現因製造兒童玩具甚爲暢銷添招藝徒不收學費報名者頗踴躍 
地方通信 
[松江]  
　　金融業之商况松地錢業有銀行錢莊各兩家營業均極穩健而銀行祗做抵押不做往來故實力雖厚生意確不能如錢莊之活潑聞去歲一年中松江銀江盈餘一萬九千典業銀行盈餘一萬四千五至甡源信餘兩錢莊則較兩銀行稍見遜色 
　　警察所之瑣聞泗涇警察分駐所巡官梅少樵係屬代理名義近聞該鎭各界以梅巡官辦事穩健感情極爲融洽近復屢破盜案頗著功勤爰擬聯呈縣警所保其實授又縣屬小崑山五庫兩派出所現均由該地紳商呈請改組爲分駐所即以原有之巡長提升巡官刻正積極籌備不日將成事實又縣警所一等警佐張簡齋於本月五日乘車赴滬往謁護軍使謁見後即擬轉車赴寗謁見警務處長預定四五天方能回松 
[蘇州]  
　　女子職業中學近况蘇州學士街江蘇女子職業中學開辦二年成績斐然此次上海所開江浙皖贛四省職業學校成績展覽會該校出品甚多頗爲敎育界名人所稱許而該校之商業科尤爲女子職業敎育界中獨樹一幟聞本年經費已得江蘇齊督軍允爲特别捐助巨欵大有擴充希望云 
　　王道尹有調京消息蘇常道尹王可耕蒞任以來已届八載與地方感情尙佳近得省息有某鉅公保王調任京中某要缺繼任者以趙曾藩呼聲爲最高 
　　鈞和游巡艦長易人江蘇水警廳趙廳長近以鈞和游巡艦長董仲發病故出缺特呈請軍民兩長以該艦人副劉志堯升充艦長當奉批准委任轉令劉艦長尅日接事矣 
　　華孚債權團會議記昨日（四號）下午二時華孚銀行各債權人假座總商會會議該行倒欠各存户鉅欵清理辦法當時到者沈和笙·鄒萼聯·謝序卿·顧松生·顧季修·孫濟卿等共簽到二十五户各將存欵數目報告登記繼而互相討論僉謂該行總管理處前次復電詞句模棱旣不派員清理又無表示辦法殊與總行大局信用攸關非與之嚴重交涉何以保各存户之血本决定山公衆推舉代表赴滬交涉當經推定謝序卿爲代表旋因謝君職務關係不克擔認當又公議延請宋銘勳律師爲各户債權總代表並擬將債權團會議所移設於觀前方丈内以資便利並定六日下午在方丈再行會議進行手續末由沈和笙提議謂華孚銀行董事長係浙江潘師長應先發一代電請其趕速電飭總行即予派員來蘇清理以維商信議畢散會時已六句鐘矣 
　　米市最近狀况蘇埠米市前數日市價甚爲跌落直至昨日稍有看漲之勢考其原因實由各米行及米舖均紛紛購進囤積因此市價特漲茲將市價錄下新糙粳八元次至七元三角新糙秈七元六角次至七元二角糙元八元次至七元八角白元九元八角次至九元一角新秈米九元次至八元八角白米九元二角次至八元六角黃米九元六角次至九元 
　　勘定閶門闢洞地點蘇城爲人力車出城問題以閶門越城窒碍交通年尾歲首該處暫禁車行茲悉市公所已勘定闢洞地點可以建橋通車昨已致函各市公社請會議决定函云逕啓者前因閶門越城以致石路於舊曆年關及新年時出入擁擠公議暫停營業車行四十天在案現在所定限期轉瞬即至善後辦法首重造橋敝所業經勘定南洞子門外城根地對岸即横馬路該處地點尙無妨碍並經繪有草圖式樣茲定於二月八日（即陰曆正月十二日）下午三時在敝所開會公决以便着手進行届時務祈惠臨指示爲盼 
[無錫]  
　　米市紅盤狀况錫地米市自開春以來到貨寥寥河下小麥存棧者多黃荳市上缺乏一切價目與去臘底相彷茲將紅盤市價錄下高小麥六元五角高糙粳八元粳稻漕秤百斤重四元二角秈稻三元八角糙秈六元八角高白秈七元七角高菉荳七元二角五分高白芝蔴十元至九元六角日内市情尙平須至元宵節邊方有正式市情也 
[鎭江]  
　　討論新學制丹徒勸學所長前接江蘇新學制草案討論會委員來函徵求對於新學制之意見限期寄會該所長昨特具函通知各區學委·縣立各高小·及市鄉私立之高小校長於四日午後在該所開會討論徵求意見以備函復 
　　日艦蒞鎭本月四日上午十時有日本軍艦一艘由上游駛抵京口下椗江心旅鎭各日商多登艦歡迎午後艦中弁兵登岸羣至洋馬路烏洲山等處游覽一周聞該艦小泊數日即須回滬 
　　清鎭交通阻滯由鎭開往清江之内河長班小輪因高郵築壩疏濬運河暫行停駛南北旅客改由陸道極感不便郵件頃亦改陸遞向由清江浦寄鎭之信件祗須二日者刻需四五日方能到鎭 
[南京]  
　　實業廳整頓工塲辦法實業廳昨訓令省立各塲廠云案奉省長公署訓令開案查省立各工塲前經省議會議决停給經常經費改爲營業責令自養以後不但官利折舊完全無着而經常費用又須動用成本殊非持久之計仰該廳於本届會議期間妥議根本辦法呈候核奪毋得貽誤奉此查現在省立各工塲廠就種種情勢而論非自養不能自存自養之道不外開源節流各塲廠長未嘗不注意及此而大都偏重開源且以擴充爲開源之惟一辦法每届編製預算計劃紛繁不顧本省財力一經議會打銷無不進退失據茲恐仍蹈前轍特先酌擬辦法兩端與各該塲廠約（一）各塲廠應自即日起就原有資財將從前措置未適宜處切實改革一面推廣銷塲一面節省開支以逹完全自養目的古言陳力就列不能者止各該塲廠長如自度别無補救方法可即辭差其有補救方法而不能實行十年度下半年仍無官利者酌量情節輕重分别去留留至本年年終仍無起色者一律撤懲（二）各工場廠除第二工塲情形特别已奉省令酌添資本列入預算外其餘各塲就現在財政狀况而論勢難徧及茲擬要求增列實業經費十萬元以内以供兩場至四塲擴充新科目之用欲得此項加費者應先開具大略計劃於會議時提出討論其確爲當務之急且實有把握者經公衆議决再編詳細計劃列入十一年度預算次要者下届再議如是一方面整理舊規以期可守一方面分年擴充以求進步早則兩三年遲則三四年不難一律增改相宜科目立於不敗之地否則氣息奄奄紳民一聞省立工塲皆將掩耳而走非惟擴張無望舊業亦且同歸於盡矣以上各節除分行外合亟令行該塲長儘二月十五日以前提出意見呈送來廳以便審核彚齊交議仰即遵照 
[南通]  
　　交易所停辦再紀南通聯合交易所停辦一節已紀本報茲悉通俗講演會開會時總商會張會長關於取消交易所之演說有云去臘本縣金融界萬分竭蹶滬商鑒於南通有交易所之危機相率不肯放欵接濟且此間因投機影響各界均陷難境幸賴各商互相維持得以安穩渡過鄙人爲對内對外計爲南通計今年特毅然决然將聯合交易所電部取消譬如醫病須乘初起之時俟沈疴而醫則遲交易所實一賭博塲無論入局盈虧均須趕緊止手因久賭必輸望大家本勝相　敗相救之旨趁時和平解决云云是日張會長即就總商會召集聯合交易所理事及經紀人討論善後辦法議定限舊曆本月十五日前將棉花棉紗交易交割清楚然後再行結算證劵交易 
[揚州]  
　　籌振藝術會近况揚州籌振江北水災全省藝術展覽會各種情形已誌本報茲錄昨今兩日瑣聞如下該會幹事職員約數百人實心任事者不過半數惟聚餐時則鮮有缺席所費頗屬不資故特爲嚴格之取締責成各部幹事員先領飯劵於飯時給散供職員經此整頓每日可節省十數元又以門劵收入不多場外之售票處足敷應付决於今日起取消各書局及營業機關之代售處並取消檢票員一組惟場内之賣燈人仍屬絶跡公同議决除於昨日通告售燈人入場賣燈不取門票外復於今日通告購燈人入場購燈者滿兩張給贈門票一張以示招徠至游藝部方面煞費經營而所得效果甚鮮計開幕五日昨日成績較佳舊戲收入約百餘元新劇收入約二十餘元影戲收入約六七十元雜藝收入約十餘元 
　　中交行縮小範圍中國交通兩總行均於本年起縮小範圍以期節省經費聞中行改全國爲四大區交行則廢除各縣分行制並悉本埠交通分行已奉到總行令知裁汰行員八人（四人開除四人另調） 
[嘉興]  
　　官廳禁賣泥土嘉興北鄉一帶窰户櫛比附近鄉民多以掘泥做坯爲副業因此四境田畝日低一遇水患即遭淹没現縣署有鑒於此日昨又示諭各鄉民不准掘賣泥土並責成各圩長隨時督察如有偷賣情事即由圩長報知就近警所拘拿將所掘之泥令其賠補後再科以罪如隱匿不報一經察出惟該圩長是問藉保農田 
　　商號倒閉兩起嘉興北門外壇弄内衡昌米行去臘因經理不愼虧蝕甚鉅旋經各債權人紛來索取因此調度爲難已於舊曆新眷宣告倒閉又甡泰襪莊亦受債權人之欵項糾葛於同日停業現各該債權人正公推代表清查賬目並决議償債辦法以資結束 
[安慶]  
　　茶稅包辦之爭執皖省各項稅捐招商投標承辦爲許世英整理財政之政策皖南北茶稅計三十處向例由財政廳委員於清明前分赴各產茶地方設局征收秋間撤局許氏曾飭財廳孔廳長綜核各局比較定爲每年四十六萬元招商承包業經皖紳盧含章李漢屏與財廳商定總包分承先繳三成保證金十三萬八千元舊臘財廳因敎育各費立待開支需欵孔殷當允盧含章等承包俾先得此三成保證金以濟年關祗以各分局之開支盧含章要求由公家支出財廳未允所請尙未商妥以致不能發表惟利權所在人必爭之於此遷延期内乃生出事界之干涉聞皖南北兩鎭守使昨函財廳要求包辦數處否則即不擔認保護之責而財廳各科辦事人員往年曾有委辦茶稅局一處所得中飽歸各員分攤表面上則公舉一人爲代表現在旣然改章亦請循例公同包辦一處孔廳長感受此兩種困難將有利益均沾之議盧含章等現向財廳辭退請另招商承包是以遲至今日尙未有所定奪也 
雜評一 
[皖督易人問題（默）]  
　　凡欲見好於兩面以自固地位者謂之巧宦武人而兼巧宦結果必至以弄巧而失敗皖督張文生對於奉直態度不明旣不敢奉皖同盟又不敢直皖携手於是奉派對之懷疑而欲動之直派亦不信任而欲動之伺其後以覬覦地位者更欲乘機以動之而張之地位搖矣自來巧宦之以巧而獲利者固所在多有然其失敗必甚於一般庸庸者流即據有一切政權之人平時勢力足以操縱武人而有餘然至一旦事會相逼亦不能以兩無偏袒毫無成見之說搪塞目前之困難况乎武人弄巧之手段固甚有限者哉其巧也適成爲拙而已矣 
 
 

Page 12

 
 
   
 
 

Page 13

 
 
   
 
 

Page 14

 
 
本埠新聞 
[國民代表續告太會情形]  
　　膠濟路之救濟法　英法日對於各要港之態度 
　　蔣夢麐自美來電云以下摘錄條約原文補足前電中國於日本將鐵道業產完全交還後同時交付日本國庫券以鐵道業產與收入爲抵押品定期十五年但自交付日起到第五年末得以中國之願意而贖還之或在五年後任何時日先期六個月通知贖還該項國庫券未贖還前由中國政府選任日本一人爲車務總管又一人爲總會計與中國總會計聯合有同等之權力此項職員均受中國督辦之指揮制裁與監督並得以故罷免之關於此項國庫券專門性質之財政上詳細條件以後决定之 
　　又摘錄如下如此項共同受管鐵道者對於主管事件不能同意時應將該項發生之事件移歸兩國政府討論用外交方法解决之兩國政府爲解决此項事件起見在必要時得徵取一個第三國或一個以上第三國專家人或一人以上之意見此第三國由兩國同意委定之 
　　今日全會休士宣稱所有關於中國之决議包括山東草約貝爾福宣言英國準備在適宜條件之下交還威海衞法國對於廣州灣默然無言 
[修改稅率之準備]  
　　調查出口貨價 
　　國聞通信社云全國商會聯合會昨准江蘇省事務所函卽致函上海總商會函云逕啓者准江蘇省事務所函開案奉財政部馬電開此次華府會議我國關稅應從速依照上届修改稅則辦法由中外派員在上海設立委員會重行修訂稅率係專以進口洋貨爲限上届修改之前本部曾先期派員在津粤滬漢各埠分途調查外貨價值迨提交滬會時各國委員祗肯以上海一埠進口貨價爲準各埠貨價並不認爲正當資料本部是於此次修正稅則施行後特設駐進口貨價調查處派委專員逐月查報以上基礎本届根據華府會議議案應卽在滬從速修改儘四個月竣事期間甚促届期貨價一層必將根據近年調查底册與滬市最近情形詳加參考切實考慮貴會關心稅權本部極所嘉許一俟修改通商進口稅則委員會成立時當卽行知該會就近與上海總商會接洽參加辦理以期周密來電擬由政府委託津奉漢渝粤滬六總商會調查貨價一節微有窒碍難以照辦除函外交部並抄錄來電分函農商部稅務處外特此電復等因奉此查此案前因報載華會關稅委員會議决我國所提關稅國定一案完全失敗結果僅得修改稅則爲切實值百抽五迫不得已因於鹽日電部請令委託津奉漢渝粤滬六總商會先期調查以爲預備茲奉前因相應函請貴總事務所查照希卽轉知上海總商會就近速與駐滬進口貨價調查處先期接洽俾有準備而資補救等由准此除函復外相應函逹貴會查照辦理爲荷此致上海總商會·全國商會聯合會總事務所啓 
[民團聯合會之先聲]  
　　聯合通信社云目下國步艱難各省民立機關往往各行其是尙無一種偉大之團結力茲有北京福建浙江湖南及各省區重要份子百數十人發起民團聯合會擬於月内先設總部於北京設分部於上海再行徵集同志推及各省所有組織大綱公約及聲明等草案錄之如下 
　　中華民國民團聯合會組織大綱 
　　（一）中華民國民團聯合會組織之理由（一）吾國改建十稔於茲内患外憂相逼日甚前途岌岌匪可言宣凡屬國民義當挽救况共和國家主權在民民意伸張不得不以惟一之機關以爲表示此應組織中華民國民團聯合會者一（二）自治潮流舉國趨重究竟如何進行國民未曾爲共同之研究茲事關係國本應集全國公意討論方法切實進行此應組織中華民國民團聯合會者二（三）自歐戰告終進化之率尤速吾國值此潮流所有興革事宜及敎育實業等項應當切實研討共籌應付此應組織中華民國民團聯合會者三（四）吾國地廣人繁國民每因隔閡誤會殊多此後不得不有適當之機會時常分換意見融洽感情此應組織中華民國民團聯合會者四 
　　（二）中華民國民團聯合會組織之公約（第一條）本聯合會定名中華民國民團聯合會（第二條）本聯合會以發皇民治增進國力爲宗旨（第三條）本聯合會以左列民團組織之（一）議會（二）敎育會（三）商會（四）農會（五）工會（六）律師公會（七）銀行公會（錢業公會在内）（八）報界聯合會（九）學生聯合會（十）各國留學生總會（十一）華僑聯合會（十二）其他各項公會（以地方習慣公認并經各該地聯合會審查會審查合格者爲限如地方自治會地方公益會各地同鄉會及不屬於他團體範圍之會社等）（第四條）本聯合會議事權依左列分配之（甲）上海北京廣州漢口天津各二十權其分配法由各該聯合會臨時協議定之（說明一）此五大都市在中國文化上經濟上人口上皆占有特殊之地位故在各該省區之外獨立列爲一組（乙）省各二十權分配如左（一）省議會四權（二）敎育會商會農會工會各二權（三）律師公會銀行公會報界聯合會學生聯合會各一權（四）其他各項公會共四權其分配法由該地各民團臨時協議定之（說明二）本公約以省議會爲代表地方民意機關其權最重各項團體爲專門特設機關其權次之其他各公會爲地方習慣組合機關其權又次之惟使各方面之民意一槪表現本調劑之精神庽尊重之意義如每人有代表二權以上者應先由該民團書面聲明之（丙）京兆察哈爾熱河綏遠各十權蒙古西藏青海川邊各五權其分配法由各該區域臨時協議定之（丁）國會十權各國留學生總會各一權華僑聯合會四權（第五條）本聯合會以總權數之過半數到會始得開會到會過半數之議决始得執行之（第六條）本聯合會每年開常會一次遇必要時得臨時召集之其日期及地點以比較多數之同意决定之（第七條）本聯合會議事細則另定之（第八條）本聯合會經費依各民團之議事權數分擔或募集之（第九條）本聯合會公約由二十權以上之提議經大會之議决得修正之（附則第十條）各省區域都市得設民團聯合會名曰某省區或某地民團聯合會其組織法由各該會自定之（第十一條）各縣得設民團聯合會名曰某縣民團聯合會其組織法由各該會自定之（第十二條）依第九條第十條規定各地方民團聯合會除有特别情形外皆須具第三條六類各團體以上共同組織者得成立之但成立時應報告中華民國民團聯合會（第十三條）各省區民團聯合會之會議遇必要時各縣民團聯合會得加入之其議事權由各省區民團聯合會自定之（說明三）本公約附則規定各地方民團聯合會對於中華民國民團聯合會係採聯合之性質非統屬之機關以獨立作用之中仍有共同互助之意且全國民團聯合會之議事權在各地方民團聯合會未成立以前依公約第四條之規定得由各民團單獨加入并不受各地方民團聯合會之約束但第十二項其他公會不在此限 
　　（三）中華民國民團聯合會組織之聲明（一）全國民團聯合會與現在成立之國民外交大會及商敎聯合會發起之國是會議性質絶不相同該兩會爲應時勢之必要特别組合中華民國民團聯合會係永久常設機關議事範圍毫不限制閱者幸勿誤會（二）各地方民團聯合會採國民自動的方法自由發起如荷贊同即請就地組織并通告各省區各民團以便周知（三）吾國一切事業往往由少數人壟斷把持積習日深黑暗愈甚中華民國民團聯合會組織法本全民參政之精神容納各方面之意見調劑折衷分配公允旣無黨系操縱之嫌又無普通結社偏重之弊務請閱者特别注意 
[黔省贊成國是會議]  
　　省議會與省農會已舉定代表 
　　國聞通信社云全國商敎聯合會駐滬辦事處昨得貴州省議會省農會會電稱前奉大電發起國是會議敝省會業於灰日電覆贊成推定李銚鍇席祖蔭爲代表農會舉定蔡幹伯爲代表特此奉聞會期確定何日省會贊成者現有若干尙希電示貴州省議會省農會同叩哿 
[參戰華工會援助香港水手電]  
　　香港水手公會諸同志均鑒諸君爭生存權罷工理由正當尙希諸同志本自决互助的精神一致堅持到底同人等願作後援臨電無任企盼之至駐滬參戰華工會微 
[名人來滬訊]  
　　熊張范胡四氏 
　　熊秉三張伯苓范靜孫及胡適之諸氏於前日由京南下定昨（五日）晚乘滬寗路車來滬因津浦路車沿途誤點到浦口逾時聞須今（六日）晨七時方可抵滬云 
[中日貿易之衰落]  
　　受山東問題影響 
　　國聞通信社云茲據本埠商業機關調查日本對華貿易日益衰落本年一月份中日貨輸華者僅日幣二千零四十九萬九千元較之去年同時約減少一千二百萬元之譜華貨運日者計值九百三十九萬二千元較之去年同時約减少一千餘萬元至此貿易衰落之結果一部分固由於陰曆年關然大部分則太平洋會議中之山東問題引起中日兩國之惡感以致商業界復起排貨觀念有以致之云 
[青年會同門會開會紀]  
　　請看政府代表團之怪現狀　請看美人之親筆 
　　昨日正午十二時青年會同門會假謝武衡宅開常會出席者執行部部員並宋福華胡松喦君議决事件（一）通過議事細則十一條（二）通過徵求章程八條（三）同樂會定三月十一號晚七時舉行籌備員許長卿王步賢謝武衡集會同時徵求會正式開幕（四）各隊隊員請定者如下（秦隊）蔣文偉金尙志（趙隊）周志伊張道中（韓隊）許長卿曹伯權（魏隊）王步賢林濚慶（燕隊）朱應鵬汪英賓（齊隊）宋福華胡松喦（楚隊）茹雲欽項榮寳餘由各隊自己進行下午六時於一品香開會歡迎同門會員華盛頓會議代表外交部秘書沈楚紉君並請沈君演述華會情形大致如本報疊次記載惟述及中國代表團此次共一百三十人到美名義上分顧問諮議等許多階級若日本代表有二百人其名目不過槪稱隨員中國代表在美辦事處分爲幾處呼應不靈無總代表爲領袖以致施顧與王並不接洽代表團中具熱心而思爲祖國効力者頗不乏人無如施顧方面均不信任其餘則藉此遨遊者有之藉此熬資格者有之亦有因代表之薪水較在國内當差爲優看金錢面上勉爲此行者有之豈知北京政府經濟竭蹶致薪水都領不到時政府以無錢之故電令代表中有願意回國者不妨回國由顧問出面發函通知不料衆望我們到華會來辦事一事未辦就要我們回國那是不行的於是兩位代表又發信挽留又不料引起顧問的不平以爲兩位代表讓我們來做惡人他們反出來做好人於是大起反對更有一種人物專事搗亂從北京啓程即起搗亂直至回國而後已又謂美國人民對於中國之感情實在不錯中國代表團到美時美政府派外交部及海軍部等員迎接而人民之歡迎者塡塞街衢旗幟飛揚呼聲大起中國代表感愧交并有爲之汗流浹背者云云餘不贅述繼由校長朱樹翹君述學校進行計畫盡歡而散 
[粤僑商業聯合會懇親大會紀]  
　　報告去年會務　中有重要事多項 
　　粤僑商業聯合會昨因舊曆新年特開懇親大會到會者爲正會長陳炳謙副會長梁綸卿葉苾荃會董陳翊周許奏雲黃式如張仁山史允之陳輔臣梁煜臣林福成楊輝庭李少庚杜清貽謝碧田胡道南歐鏡堂蕭鏡清李朝安等三百餘人於午後二時開會先由陳會長致開會詞並報告上年會務經過情形略謂本會創立已歷五載會務日見發逹無非吾會員諸公羣策羣力有以致之今日爲新年懇親大會得與會員諸公歡叙一堂曷勝欣忭茲將本會上年經過情形爲我會員諸公縷晰陳之（一）北省旱災災民流離至滬本會聯合各大善士在閘北設立收養北省災民工藝所收養災民男女大小計逹七百餘人至春耕時呈准交通部給車資送回里者六百餘人四月間第二批由車及新銘船遣送回里約一百數十人除免車船費及給足飯食外每人大者給洋十元小者給洋五元自願留滬者給洋五元俾自謀生（二）小川丸載運軍火一事本會爲人道正義起見會同廣肇公所聯請松滬護軍使江蘇交涉使江海關監督蒙俯察輿情准將該軍火保留在滬藉免延長戰禍塗炭生靈（三）香山恭都護沙營長吳家勛等貪暴殃民經本會電請粤當道澈查蒙陳省長俯察輿情藉除民害（四）粤東中行紙幣低折於市面金融人民生計關係至巨本會電粤官商合力維持商困稍舒（五）菲律賓政府新例强制華僑商號改用西文簿記一事經本會與各團體聯請菲島政府取消新例仍照舊時習慣菲島政府停止該議展期至一千九百廿二年二月再行酌行（六）厦門海後灘及太古造飛橋案經本會聯合各團體力爭現已停止工作（七）本埠發生請禁廣東新銀角進口問題本會以銀色成數高下必以化騐爲憑當經民國元二三及七八九十等年粤雙角七種曁江南湖北雙角兩種化騐成數昭示大衆並電粤當道飭造幣廠增加成色以息浮言而維幣政（八）本會同人建築粤商醫院承各人踴躍捐助共捐得建築費洋十五萬元惟以本醫院係照最新式之組織規模完備故經費較繁不足之數尙須十萬餘元該醫院本年三月可以竣工願我會員踴躍捐助俾告成功以外應興革事宜所望會員諸公隨時籌畫羣策羣力積極進和是所盼禱云云次陳南屏演說略稱上年老靶子路新民路交涉一案得陳會長以同鄉關係雙方調停與工部局據理陳請由工部局允將該馬路交回原地主自行建築土地主權失而復得陳會長之力我會員當永誌不忘等語次林澤豐謝復初謝碧田陳翊周張簫雲周清泉歐鏡堂許奏雲均相繼演說大致均提倡籌欵贖回膠濟鐵路辭極激昻慷慨而陳翊周對於籌欵贖回鐵路主張將欵存儲候贖路時方可提交政府並對該會發言有宜精神聯合勿徒形式聯合能眞正聯合乃能眞正獨立等語會衆聞之咸鼓掌贊成演說畢茶叙至六時始散會 
[總商會常會之議决案]  
　　推定國是會議代表　組織修正稅則委員會 
　　上海總商會於本月四日開第三期並補行第二期常會議决案如下（一）國是會議請推代表案公决推定聶會長·湯節之·趙晉卿·兩會董爲國是會議出席代表（二）會董辭職案公决簡寅初君今已出會照章以候補當選董事黃搢臣君推補又均知樓恂如君足疾已愈即由會備函公推田祈原君帶函親往挽留（三）美國國會提出麻醉藥建議案請發電表示意見一致案公决發電表示意見一致並函致萬國拒土會徵求同意（四）修改稅則應推代表參預案公决組織修正稅則委員會函致凡有關係之重要商業團體請推代表一人至三人先由本會擬具組織綱要俟下届常會審查通過施行勿另推代表參預（五）入會案永亨銀行改爲徐寳琪君代表入會嚴直方君馬玉山君入會當塲投子均十四顆全白均通過劉漁門君入會　在座諸董事多未諳識其歷史議决先付調查 
[閘北發起五路商界聯合會]  
　　閘北恒豐路共和路漢中路光復路長安路五路商界組織聯合會於二月二日下午二時假恒豐路敬業里競新學校開會到會者五十餘人當時公推孫綺恨君爲臨時主席報告開會宗旨劉衍廬君紀錄次舉陸端甫施吉萬二君爲臨時正副主任王鴻機君任會計孫綺恨劉衍廬二君任文牘江仲亮裘福海二君任交際沈福元君爲籌備主任李佛元孟天淵王兆祥三君爲籌備員選舉畢次由施吉萬君演說謂閘北一隅商界向少連絡今諸同志順時勢之潮流發起斯會實爲吾將來五路之中謀幸福匪淺不勝欣快今爲時怱促加入之商號尙未十分踴躍望諸公努力進行俾得早日開成立大會則吾人商界之大幸也時已四句鐘乃散會 
[新聞記者聯歡會開會紀]  
　　上海新聞記者聯歡會於昨日上午十二時假座一枝香開第六次聚餐會到者二十餘人公推嚴諤聲主席先歡迎新加入會員許建屏王伯衡兩君聚餐畢討論章程修改案由主席一一提付討論逐條修正通過並議定於下月（三月）第一星期日照章開會選舉職員四時許散會 
[舉定縣學校聯合會會員]  
　　上海縣勸學所爲推選縣學校聯合會會員一事於昨日邀請敎育行政人員到所開會到會者爲縣敎育會會長曹幹臣學務委員賈粟香縣視學朱伯華敎育會會員楊聘漁等十餘人由勸學所長李頌唐主席報告開會宗旨略謂松江縣知事現奉省令組織七縣學校聯合會已定二月十二日開會今距開會期已近上海縣與會會員應迅速推定有名望之人以便赴會與議云云經衆討論之下决定投票選舉結果舉定姚子讓秦硯畦賈季英賈粟香等四人爲會員至三時散會 
[鼎元里聯合會勸阻頂替房屋]  
　　分函房東房客 
　　國聞通信社云鼎元里房客聯合會因該里有以空屋頂替鉅價事昨特致函房東房客勸告茲分錄如下（一）致房東函云逕啓者查本會宗旨係爲房東房客聯絡感情籌謀賓主利益起見若有碍房東主權者亦應報告茲查本埠習慣房客欲遷其屋中裝修酌量頂替如與房東無損亦係人情之常今閱報載住宅招租一則其里名門牌乃係本里一弄三百三十一號定有鉅價三百元招頂經本會職員調查明白果係本里三百三十一號所爲此種舉動彰明較著登報廣告竟定鉅價招頂跡近壟斷居奇似屬侵佔房東主權該住户雖係本會會員本會亦不得偏袒庇護理應具函通告應否將該號房屋收回另行招租權操尊處本會亦不敢越俎代謀然此事若不取締一二恐刁劣者效尤耳（二）致房客函云茲閱報載住宅招租一則内云頃有頂金三百元並通函里名門牌等情即由本會職員調查乃係尊處招頂然房客欲遷其屋中果有自備裝修須頂若干係彼此情願接受則可若登報定此鉅價招頂跡近壟斷居奇使房東得有藉口實屬破壞公益素稔足下高明因何出此下策頗爲不解除通知房東外理應修函忠告仍望足下將理由書答復並希取消該議爲荷 
[工商友誼會追悼勞動犧牲者]  
　　聯合通信社云上海工商友誼會近因紹興蕭山農民協會會員李成虎湖南勞工會黃龐二君均爲勞工運動而犧牲經趙醒儂張占剛等提議要求開追悍會並擬將三君歷史宣布於夥友報上成中國勞動運動之初創該會將在星期常會討論辦法云 
[塌餅攤公議漲價]  
　　年來滬埠凡百物價無不奇漲即塌餅攤一業亦有漲價之舉查業此者其攤址大都在茶館店之一隅所售食品計有瓦爿餅生煎饅頭蟹壳黃三種上年瓦爿餅每枚售錢八文其餘兩種均售六文一枚邇以麵粉之價日見增高該業全體遂議决加價每件各增兩文故現在購瓦爿餅一枚需錢十文生煎饅頭與蟹壳黃每枚亦須錢八文矣 
[請廢濬浦局暫行章程呈文之附件]  
　　濬浦局暫行章程駁議（續昨） 
　　第十一條兩局設立之宗旨設立濬浦與顧問兩局之意有三（甲）濬浦局員不可過多以便辦事迅速（乙）濬浦局所轄之境由長江處起至潮流停止處止區城甚廣是以局員應由中央政府委任（丙）本口商務所關亦須有實行代表之人派在顧問局爲代表較派在濬浦局更形得力局員不可過多蓋爲杜絶華員位置閒員地步亦未可厚非然依照改訂條欵僅有江海關道及稅務司二人今添一理船廳其又何辭以自解乙欵以區域甚廣爲局員應由中央政府委任之理由此是該局謀攫治理長江之陰謀昭然若揭丙欵則顧問局該局隱爲高級監督機關之意彼固自言之矣 
　　以下續加條欵照上項第八條所載爲清理黃浦江岸出售公地及應升科灘地之辦法已由外交部曁駐京公使團核准照辦於一千九百十六年一月執行 
　　第十二條出售升科漲灘公產（甲）此章程所指在黃浦江一帶可出售之漲灘或升科之灘地係自江南製造局起至吳淞口外浚浦局所築長堤之盡處止在尋常大潮水線之内並非浚浦局及河泊 
 
 

Page 15

 
 
事項所需之地者一切契據統由滬海道尹照下開辦法發給（乙）若江岸地主呈請欲得地產前之灘地或子母相生之地將原契照常附呈則會丈局騐其所呈是否確實（丙）會丈局先將原地之正式圖樣送交浚浦局然後會同浚浦局及該地主會丈其地若屬洋商須會同該管領事一同會丈其時先將原地靠江一邊之界址勘定再由浚浦局工程師丈量其應升之地連同原地繪就全圖載明其應升之地及其地位如何與凌浦局三角線相連并該原地之四址此圖由浚浦局送會丈局轉致該地主承認後浚浦局規定其升科之費（丁）浚浦局核算此項升科畝價之標準應照附近之地價然該地之塡築及修泊岸等費浚浦局亦須留意也（戊）此項升科費銀由浚浦局知照該地主若係洋商應函明該管領事轉知由該地主逕交浚浦局當給以正式之收據一紙俟收據呈到後華官即應發給地契批明所增升科之地所有升科收銀之據有浚浦局發給爲準（己）倘地主以浚浦所定之升科費似乎太昂可照一千九百零五年章程第八條所載有權得以申訴（庚）如地主有已付過升科費照浚浦局暫時所定每畝二百五十兩者其所短收之數應由地主向浚浦局繳清如其地所估之價未滿二百五十兩者則溢收之欵亦由浚浦局發還以昭平允（辛）浚浦局繪畫地圖時惟照下開辦法照當時尋常大潮水線（吳淞水平線高十二尺半）爲起點之標準先勘定原地之兩旁界址在何處可以直逹至大潮水線再由該處立二直線逹至浚浦局末次界線其方向對於浚浦線須作直角形爲升科兩旁之界址其靠江之界線即爲浚浦暫行之水線也若多年原地先被潮流所冲刷者今因升科得回原地其所得回之地址無論與原地址是否相符亦須照以上所定之法爲規定以上所定地址之辦法尙有應注意者設有呈請升科江灘之地其毘連之鄰地早經升科出有契據則現時呈請升科之地址不得侵佔早經出契之地（壬）所有應繳浚浦局升科費之地畝照以下所開辦法核算通同辦法其升科之地在尋常大潮水線及暫時浚浦線之間者按照上列第八條辦法辦理歸各該江岸地主核算惟原地在一千九百零六年以後受有冲刷者應將被冲之高地核算减除之僅照其餘之地畝核計升科如洋商道契地畝其原地佔過現時大潮水線者則應將其佔過水線之地若干减除之僅以其餘之新地核計升科如原地靠江邊界址不到一千九百零六年潮水界線者其中隔有無契之地則此無契地之升科費應歸中國長官照收此章程業將華英二文詳細校對如有文字互異之處應以英文爲準按灘地升科事關處分土地爲行政主權所在竟亦任聽此號爲政府機關實係國際共管之濬浦局藉口充作工程經費欺朦攘奪法律取其便己技術恃以欺人頻年地方人民身受痛苦屢經呼籲冀早挽回如政府認爲濬浦局之現狀有亟應改正者應即毅然行之非然者或竟視濬浦區域爲甌脫委託任何一國代辦或竟國際共管不猶愈於今之名存而實亡乎至原條内各條大抵取便洋商如戊庚兩項尤其顯著者也 
[舊曆辛酉年各業盈餘之調查（六）]  
　　五金業大五金業各行營業以銅錫鉛三種爲大宗緣近年來均運自外洋故營業尤大去年滙率平穩價格漲多跌少以是各行生意頗佳同業獲利者居多數故今正有同發昌一家新開亦有前曾停業現已重整旗鼓者茲將各行盈餘數調查列下泰順合盈一萬二千兩裕祥隆一萬湧興裕一萬宏承八千元裕一萬鴻裕七千怡順六千同仁五千其餘隆昌餘康等均平平 
　　烟葉行烟葉行一業去年因各產地種植多來源旺歐美出口頗爲活動故年終獲利尙優計春記盈一萬五千兩鼎記一萬五千泰來一萬厚記五千其餘如德記·昇記·滙記·永大·逹記·裕隆·大有恒·生記·申昌·載豐·滙記等十餘家年終獲利亦豐惟因受交易所之影響故轉致有名無實耳 
[糖與北貨之市况]  
　　洋糖昨日禮拜無市劃盤與前日無上下公會上到者寥寥北貨天津紅棗鴻盤漲元一兩黑棗未開售上身黑棗續漲下身反鬆動開盤預料必升瓜子年終銷路大盛此届存底較往年僅及三分之一大連子新年地頭須開升分半鈿欲漲百分之十五到申合十兩零五錢胡桃各地頭已皆售罄申地亦無貨門莊需銷者價必更貴也 
[美領調查去年租界外之建築]  
　　江蘇特派交涉公署昨致各機關函云逕啓者准駐滬美總領事函稱本署現擬調查民國十年上海租界外通商口岸範圍以内各處建築情形未悉可否由貴特派交涉員轉飭該管官廳代爲查明所擬調查者即民國十年内所建住宅每產價值在五千兩以上者計共若干在五千兩以下者計共若干工廠共計若干係何種類商店行棧每間價值在三千兩以上共計若干係何種類倘能逐一列單示明尤爲感盼本署對於本埠商務情形實業狀况每年報告一次前擬調查建築一項載入報告書蓋以此種報告不厭求詳俾敝國人民得悉上海一隅範圍廣大位居要埠故也即祈查照轉飭該管官廳盡力贊助等因除分函外應函逹台端請煩查照見復以憑轉致爲荷 
[法郵船速到之原因]  
　　因過港稍停卽開之故 
　　法國郵船公司之奥爾忙佩克號自十二月三十日離開法國馬賽後本應七號或七號以後方可至申茲悉該輪自過錫蘭取道海防·西貢·往香港時適值水手罷工且碼頭小工不起港貨故該輪行抵港埠時因船中亦有華工恐發生意外故匆促之間祇將十二月三十號以前之法國郵件應起香港者起卸之其餘運港貨物不敢在港上棧略抛片時之錨便爾起椗來滬因此較定期提早四十八小時抵滬昨日船已進口矣 
[發米行營業之整頓]  
　　去年收賬不清之懲毖 
　　南北市發米各行本年迭在南北兩公會邀集同業開會磋議營業上整頓一切緣去年所放賬欵難以收清且米店所付支票時有錢莊退還故擬自壬戌年始同行一致帶緊不得貪做濫放賬欵前日下午又開會議訂定章程七條如不收支票及大小月底賬欵不清者行家情願拒絶不做並議定買貨限日出清皆取締帶嚴之意俾免虧耗云 
[上海衛生支會之籌備訊]  
　　前由中國衛生會推定上海衛生籌備委辦十三人已誌前報茲悉二月三日晚五時半該分會委辦假上海青年會會客廳開第一次籌備會議到者過半數惟戈公振謝介子二君因身任報務難以兼顧來函辭職茲將議决各案列下（一）定名爲中國衛生會上海支會籌備處附設崑山花園四號總會内（二）因前次所推定之人數太少須凑足三十名（三）定二月八日午後五時半仍假青年會會客廳開會補推加添之籌備員並討論他項重要事務 
[張欣生毒父案並未發回重審]  
　　三林塘張欣生毒斃親父張駕雲一案近有大理院撤銷第一二兩審之判决發回第一審重行偵查裁判之說茲悉此說尙非事實蘇高檢廳亦未奉到大理院撤銷第一二兩審之判决文件是案之張欣生等各重犯亦未解來滬廳並經辦是案之潘承諤律師亦云不知有發還重審之事云 
[昨日之金融市况]  
　　昨日星期銀行休息洋釐價七錢二分五釐五比較前日小二毫半三月份期洋七錢二分七釐八七五亦小二五銀拆無甚需要故仍作借無息大衆商業尙須元宵之後方有活動也 
[公共總捕房之緝盜賞格]  
　　或二百元或一百元或每名五十元 
　　德泰竹店之盜案虹口狄思威路七百四十號德泰竹行於上月二十三號晚被暴徒持械侵入圖刦未成開槍拒捕彈斃事主黃菊生之弟老四一案所有盜匪均皆在逃茲由公共總巡捕房刑事稽查處印就賞格文告載明如能緝獲正兇者賞洋一百元從盜每名五十元業將此賞格除分發公共租界各捕房張貼外並函送華法兩界官廳請爲恊緝矣 
　　孫馮兩家之盜案上月二十五號夜虹口密勒路九百四十五號公平洋行經租買辦孫某家與東有恒路八百十一號馮少亭家均被盜匪持械侵入刦失財物迄無一盜就擒茲經總巡捕房刑事稽查處查得搶刦該兩家之盜匪均係以四人同往亟應懸賞購緝務獲懲辦因印就賞格文告兩道内云如有能將該盜拿獲者每名給予賞洋五十元特不知能弋獲否 
　　盜取莊票之戴和生前住西門内三在里七十二號向業西崽之青浦人戴和生近因盜取其主之莊票兩紙計洋二萬零四百四十七元二角六分逃避無蹤業經其主禀請公共會審公廨出票緝拿外並由總巡捕房刑事稽查處懸賞洋二百元購緝矣 
[法水公司埋管繼續開工]  
　　法自來水公司此次在華界加埋大號水管因須穿越滬杭鐵路軌道之下曾爲路局阻止而該公司以華界加埋水管一事已由中央允准且經商由交通部令行該路局照辦有案是以函由承包埋管工程之久記公司轉致路局請爲准予在軌道之下越道以便流通去後茲悉此事業由久記公司與路局任局長商妥允予通過軌道是以定於下星期繼續開工所有北段已埋至湖北會館地方南段已由蕭家廠該公司之吸水機器間起埋至沈家花園北首南車站前門馬路附近現下旣經路局允許通過軌道則水管兩頭銜接工竣之期當在本年舊曆二月上旬可以完全埋竣接通流水云 
[浦東因賭鬥毆案四誌]  
　　姜家渡各商店昨未開市 
　　浦東姜家渡舊曆初四日有山東人宋漢臣向姜阿大茶館勒索賭規不遂糾人械鬥毆傷多人經徐警廳長委派督察長渡浦調查等情迭誌本報茲悉該處客民均係革警流勇平日偷竊菜蔬調嬉婦女敲詐鄉人日有所聞該處一帶商店見匪衆人多且與警聯絡不敢結怨此次該匪等膽敢搗毁商店多家故於前日起全鎭罷市公呈地方檢察廳請求拘提肇禍匪徒到案重懲各商店至昨日仍未開市云 
[飛虹學校之校長問題]  
　　校董另聘唐敬泰　勸學所不承認 
　　滬北文監師路飛虹學校校長姚時競自辭職後由勸學所遴委姚文逹接替一面呈請縣知事委任間爲該校前校董即現任浙江交涉使之王豐鎬所反對在上海縣知事公署攻訐由縣函請縣敎育會調查並邀請該校發起人及敎育行政人員會議數次尙未解决昨日王以校董名義委唐頌階爲校長帶同敎員楊濟川等五人到校接辦該校新校長姚文逹以未奉勸學所撤委未便交卸且已定期今日開學故即詣勸學所面陳一切李所長以市立學校校長應由本所呈請縣長委任更換校長未奉縣長命令况校董無委任之權萬難承認當命姚校長照常供職靜待縣敎育會公議解决校長職務非得縣長命令不能交卸姚唯唯而退茲將王豐鎬與勸學　往來函錄下 
　　王豐鎬致勸學所函敬啓者前接縣敎育會來函謂本會爲飛虹學校事定於一月二十一日邀集雙方及地方辦學人員討論該校性質豐鎬於是日到會將各項證據並附說明書請蒞會諸公研究當經黃任之沈信卿兩先生證明上海縣志並當初最先立案時之呈文詳加討論僉謂該校確係私立性質依法律解釋總董旣未退職自有黜陟校長之權惟雙方現已各委校長到校事實上不免有所衝突經章伯寅先生之調停謂不若將已委之二校長同時取消另由校董委一資格相當者接替在場諸公一致贊成承先生轉圜亦表同意並自認一時誤會毫無成見公道昭然無任欽佩茲經豐鎬另聘省立第二師範畢業生唐君敬泰爲校長除呈請縣署備案外理合函逹至祈察照 
　　勸學所復王豐鎬函敬復者展誦台函祗悉種切飛虹學校校長問題敝所係准閘北市經董正式公函並前校長姚鴻翥辭職書復經省立第二師範校長介紹姚君文逹確能勝任爰遵吳前所長舊例函請新校長先行到校接替並呈請縣公署委任業奉指令俟交縣敎育會辯明性質後再行核辦現在縣敎育會旣未呈復姚君文逹校長之職當然有效承示各節未便承認專此奉復至希亮鑒順頌勛安 
[學校消息]  
　　寰球日校寰球日校係寰球中國學生會所辦事業之一種自遷往黃河路後學生日多該校敎職員對於内部整頓不遺餘力今年且延聘富有經騐之敎師以期社會學校方面同得進步且該校畢業生多半由校中量材介紹職業以便用其所學故畢業生在商學兩界頗得社會之信仰現聞該校又開辦中等商業科將來出而應世當有可觀也 
　　南洋女師範垃圾橋北阿拉白司脫路南洋女子師範學样由吳興凌銘之獨力創辦已逹十年歷届畢業生之在各省任敎務者頗不乏人成績皆斐然可觀凌君先辦湖州旅滬公學已歷十有六年近來男女兩部學生有千四五百人之多兼顧南洋深恐照料難周是以今年起請該校敎員張硯詒君爲校務主任以專責任張君係二十餘年之女學敎員老成持重學問富有現已訂定今年大加改良舊敎員如任澍南高冠吾吳若安諸君照舊供職外又聘吳若安女士兼管理李石鯨君授理化郭伯寛君授圖畫尙有數科正在添聘至於各項規則張君現正與擔任管理吳女士悉心釐訂以期盡善盡美云 
　　南洋甲種商業學校虹口虬江路廣東商業中學本期改校名爲南洋甲種商業學校聘鄺富灼博士爲名譽校長所聘敎員有美國人三西洋留學生五 
　　精勤中學僑滬粤商胡大球鄭葆舟黎耀臣等創辦中學附屬高小國民之校一所定名精勤中學推發起人鄭伯長君爲校長於辛家花園購地自建校舍鳩工伊始暫賃法租界八仙橋西巨籟逹路善樂西里内房屋數幢加以修理作爲臨時校舍定於陰曆正月二十日開學專重國文英文算學商業體育等科額定百八十名酌收女生貧苦子弟往學可减少學費現聞遠近報名者日有數起云 
[昆明路謀殺案續聞]  
　　懸賞緝拿馮榮奎 
　　住居美租界昆明路之老嫗陸沈氏稍有積蓄以致爲人垂涎乃於一月二十號將其殺斃經公共公廨騐屍各情已紀本報此案發生後該管捕房嚴密偵查之下以住居塘山路之本邑人馮榮奎（又名和尙）大有關係曾派探前往馮家拘拿而馮已預先逃避捕頭恐其日久遠颺故於前日稟奉麥警務長知照總巡捕房刑事稽查處懸賞洋二百元通令緝拿矣 
[上海醫院董事會紀]  
　　公立上海醫院董事會於昨日午後二時在上海地方公欵公產經理處開會各董事到會者爲莫子經秦硯畦穆抒齋夏應堂姚子讓凌伯華賈叔香朱福田陸崧侯施安生李逖先朱蓉鏡張吉門曹幹臣唐步洲楊東山沈步瀛等十七人由莫子經主席開會後主席即報告開會宗旨略謂該院爲上海地方公立性質其内部之組織極須從事改進今日之會應分二部份解决第一實行監督先從清理賬目爲入手而清理賬目以編製徵信錄爲先茲擬請張吉門凌伯華二先生擔任查造該院歷年收支欵項徵信錄如贊成請起立全體起立通過主席又提議第二項董事規則第七條委員會簡章第三條均應修改如贊成請起立全體起立通過主席即將修正規則簡章逐條宣讀一過全體舉手贊成迨散會已五時矣茲將議决案錄左一議决監督公立上海醫院先從查造歴年收支欵項徵信錄爲入手辦法公推張吉門凌伯華二先生擔任編造期間以兩個月爲限一議决修正董事會規則第七條改爲陽曆雙月第四星期日開常會修正委員會簡章第三條每月第一星期下午二時開會一議决董事會常會如不足法定人數於兩星期内召集臨時會即以到會人數表决之委員會有繼續三次不出席者由董事會另行推舉之一議决委員會報告董事擬加入縣商會正副會長縣敎育會正副會長慈善團正副經理 
[普善醫院開診記]  
　　閘北新民路萼銜普善醫院常年施診給藥就診貧民内外科每日有二三百號之多成效卓著去年陰曆十二月二十五日起停診至今已歷半月今日起該院已照常開診仍延西醫士張定安君爲醫務主任云 
[紀商界總聯會之議事會]  
　　國聞通信社云浙江路各路商界總聯合會昨日三時開第八次議事會出席者四馬路聯合會等十二路聯合會四十餘議董議長楊春綠主席張振遠紀錄首先討論自治問題主席謂自治爲市民應有之天職我商界聯合會即自治之基礎茲悉納捐人會擬聯合租界市民積極進行大致法租界可推代表五人公共租界可推代表十人事以調查租界市民之户口惟以納捐於工巡捐局者爲限至於是否有推舉之必要並推舉代表之方法亦須研究請衆討論經史觀濤陳廣海張振遠等詳細討論僉以茲事體大須微求租界全市民意然後可着手進行此時實無推選代表之必要主席即以將此案暫行擱議付表决全體通過次史觀濤孫鏡湖張振遠等質問副董將會所假於全國國民外交大會之經過情形並提議請該會酌償本會房租經趙南公詳爲答復孫鏡湖主張自陰曆正月始請外交大會每月酌償本會房租以節公費即請書記股用正式公函與該會接洽陳家寳附議主席付表决全體通過次討論籌募總會基金史觀濤謂本題已在上次通過今日祗須討論辦法主張先定應籌目的以一萬五千元爲最少限度以每分會爲一隊朱一笙主張先舉委員研究確切方法以專責任江錦春主張委托執行部主任組織委員會詳定辦法積極進行主席以江說付表决全體通過次由主席報告北京學界集股贖路會公函始散云 
[百老滙路新舊職員會紀]  
　　聯合通信社云百老匯路商聯會昨下午二時在該會事務所開新舊職員交替大會到者除來賓外有職員三十餘人公推劉仲英主席報告年來經過情形及開會宗旨畢全體起立向國旗行三鞠躬禮次請當選正會長許廷佐副會長陳公哲唐華九三君就職發表宣言大致希望我商人互相團結和衷共濟提倡實業挽救國是改良社會謀商人之幸福樹世界之模範非我商人自動自勵不可言畢就坐次請來賓韓鏡湖演講劃成題目表明（一）商人之價值較之軍閥官僚政客議員學士農夫有厚加以一一說明（二）商人之今昔觀昔閉關時代屯貨居奇守舊自居自私自利個人觀念今萬方交通互相帮助促進文化愛國愛羣國家觀念（三）完全商人應注重道德合羣體魄敎育科學五種並謂世界大敎育家來中國之孟錄博士言我國若欲富强非提倡科學不可云語甚長次童理璋演說工人與商人之關係並希商店主人注重夥道德及學徒敎育將來自由的解放星期休假並願不分新舊兩總會均係謀商人幸福爲中國人爭人格工商聯合以實力救國言畢即贈送各在坐夥友報一册次主席致謝來賓宣告散會是晚開聚餐會係由會長許廷佐總務邱奎二君敦請新舊職員藉此聯絡感情并攝影以留紀念而散 
[粤同鄉之舊曆新年懇親會]  
　　昨日午後三時廣肇公所開舊曆新年懇親茶會到會者該所董事評議員及廣肇學校男女敎職員潮州會館大埔同鄉會嘉應五屬同鄉會各團體會長董事首由廣肇學校童子軍奏樂奏畢主席湯節之君起立略述開會宗旨次由霍君守華馮君少山羅君芹三陳君公哲黃君詠台黃君鴻鈞林君澤豐譚君海秋陳女史士超相繼演說各盡其妙鼓掌之聲不絶直至六時餘始散會 
[女青年會紀念顧恩慈]  
　　上海基督敎女青年會中華基督敎女青年會全國協會爲已故顧恩慈女士生辰又以女士人格事業咸所景仰定於二月九日下午四時會集四川路一二○號開會以資紀念而表友誼云 
[靈學會之祀天與團拜]  
　　民國路永安街口靈學會昨日下午三時舉行祀天禮兼會員團拜禮首由主席朱少沂報告祀春及團拜之意義繼由陳費恭演說靈學之精深奥妙殷明剛演說靈學之實據姚明煇謂靈學係最高之科學復由招待員導觀乩筆所書之書畫及仙靈照像謂係在川舉劉湘爲總司令時攝出藍天蔚趙又新二鬼影及各種仙鬼照相共有五十餘張云云 
[華商電車公司嚴誡用人曠職]  
　　南市電氣公司電車部份行駛各路之車輛乘客擁擠營業日益發展所有各電車上車務人員近因不敷派遣曾經招考車務人才藉以學習進取乃今届陰曆新正以來各該職員多有請假　職以致事浮於人現由車務總長規定嚴厲新章嗣後賣票司機等人對於職務應行鄭重不得無故請假及任意曠職如遇確實緊要事機發生始准告假外餘皆不准若勤愼供職俟月終考核後可得最優之奬勵云 
[本年新開之糖行]  
　　洋糖一業連年生意甚佳本年新組設之糖行有三家福佑門有春和一家股東爲羅潤之胡吉甫等經理係蔣正邦已於新正紅盤開始營業並兼營北貨尙有仁大等兩家仁大亦已在民國路開設其他一家尙在組織中牌號未定云 
[醒華洋行宴華商紀]  
　　南京路抛球塲醒華洋行開設有年信用車著自中德新商約告成德國最著名各工廠均託其經理交易益廣該行爲增進中外友誼起見特於昨晚設席大東旅社宴請夙所往來之各大商家領袖到者百數十人由該行總經理周麐祥君·德國各大鐘表廠　代表闞榮高M.Kauwinkel君·曁德國化學工業建築材料器磁器各廠總代表柏洛克M.Block君竭誠招待席間觥籌交錯賓主盡歡而散 
[重映新影片]  
　　在寗波同鄉會 
　　殷明珠女士主演之中國愛情影片「海誓」六大本係上海影戲公司所製前曾在夏令配克戲院映演五晚博得觀者之佳譽茲聞該公司應各界之要求定本星期二至星期五止假西藏路寗波同鄉會重映四晚並加映卓别令魯克最新滑稽片售價較前低廉僅一圓及六角兩種云 
[利濟劵開奬紀]  
　　昨日爲利濟正劵開奬之期午前在南市久大碼頭該總局内舉行茲將開出之五大奬號碼並經銷各票號錄下頭奬三萬四千六百五十九號本埠大利元二奬二萬八千零十一號本埠大善元三奬一萬零三百十六號本埠大利元四奬一萬六千五百七十三號 
　　本埠大發祥又四奬三萬三千二百十八號杭州億中五奬一萬八千二百九十號嘉興永最利又五奬三千二百八十七號蕪湖分銷處轉漢口義大利 
　　尙有本埠新聞等轉入後頁 
雜評二 
[貧富之衝突與調和（旡用）]  
　　貧與富爲兩相反而貧者與富者不必兩相反不相反而有衝突此衝突非不可調和也乃貧者激而爲極端之共產論幾欲使豪富變爲赤貧富者激而爲極端之高壓策幾將使貧窶終奴富户根本錯誤無怪其愈趨而愈遠焉 
　　房東房客之爭房租問題動工資主之爭勞賃問題船東海員之爭工賃問題共發端要在貧者貧者之發此爭也豈好事迫於不得已富者苟知爲不得已當察其情而先爲之謀如瀹疏注導以免水患如曲突徙薪以免火災縱不能災患悉消庶亦減殺其災患之程度乃富者坐擁厚資以爲此我之才之能之力有以致之縱彼細民吾復奚問甚或有所求焉亦置諸罔應則衝突之端由是而啓衝突之禍繼是而烈卒將如洪水汜濫之不可遏烈火燎原之不可撲斯皆不識調和之咎焉吾觀乎社會現狀之嘐嘐擾擾而知貧富衝突之不能免而覺貧富調和之益不可以已 
 
 

Page 16

 
 
本埠新聞二 
[顧子桂家火未災]  
　　床帳燒成灰　幼女灼傷頭 
　　新閘路一千九百五十三號居人顧子桂家於前晚九時許突告火警幸其時尙早經左右隣人共同撲滅故未成災惟床帳則已焚燬而顧之兩齡女兒亦遭火灼傷頭面後爲該管捕房得悉派包探何正堯前往查詢之下並將該女孩送往附近寳隆醫院療治云 
[無力繳租之房客]  
　　惟有請他出去了事 
　　姚阿全前投法公堂控房客羅金才虧欠租洋數十元向索延不交付求請訊追等情奉判着羅限繳後因羅仍不交付諭令押繳在案昨又提訊詰之羅供民人實情無力措置求宥判羅開釋限三天遷移 
[搶鎖鏈趙新福入牢]  
　　還有張厚德作陪 
　　趙新福日前在法租界西自來火行街騙取婦人沈陶氏家小孩頸項内所戴之銀鎖鏈而逸後持至愛多亞路地方質當事爲無賴張厚德瞥見上前欲圖分肥以致互相爭吵適由包探唐雲卿巡緝到來瞥見上前將趙張兩人一併帶入捕房昨解法公堂請究先由原告沈陶氏投訴被騙情形詰之趙新福供認行竊張厚德供認欲圖分贓是實中西官判趙押七天張押十四天以儆贓給原告領去 
[藏烟土陳正清受罰]  
　　朋友在那裏 
　　法租界霞飛路捕房探目徐阿東偵悉居民陳正清家藏有烟土有違定章故於前日稟明西探同至該處抄出大土五只置在大籃之内當即連同陳一併帶入捕房諭令交保昨日傳至法公堂請究先由西探上堂稟明前情並將烟土呈鑒詰之陳供稱此項烟土實係朋友寄在商人處實不知内藏烟土求察詰其朋友住址陳即語塞中西官判陳罰洋一千元充公烟土没收 
[私打嗎啡針者被罰]  
　　一百元不爲多也 
　　陳大發在法新租界善鐘路地方代人私打嗎啡針事爲探目楊振富李榮卿偵悉以陳違章故此前往抄出嗎啡數包及嗎啡釘兩支帶入捕房昨解法公堂請究先由捕頭查得被告前亦罰過有案請核詰之陳供實係自己針刺求宥判罰洋一百元以儆抄案之嗎啡充公 
[詐欺案之澈究]  
　　婦人火陳氏前投淞滬警察廳控稱丈夫已故現在治下董家渡附近開設小米店前據張銀生保薦湯阿喜到店爲伙祗有數天湯即不别而行婦人檢查房中失去小銀箱一只内有金珠等物值價八九百元請求查緝稟中又牽涉某某等多人奉諭出票派警往拘當將張銀生獲案訊押嗣有人向該氏和解令張出洋二百元付與該氏一俟湯獲案追到原贓應將此欵歸還該氏允之當時祗收到洋一百元但張銀生於本案前後共付洋三百數十元爲陳漢昌取去由地甲姚某過付現在該氏明知受愚又以刑事糾葛赴地檢廳稟訴黃檢察長察閱來呈以案關詐欺虚實均應澈究昨日派警分别前往拘拿一干人證來案訊辦 
[偷銀五元之小竊]  
　　公平路三號某西人所雇之西崽甬人陳阿順昨日下午竊取洋東計銀五兩之銀票一張被該洋東查悉報捕派探陸連奎往將陳拘入捕房稟奉捕頭押候解辦 
[偷被一條之小竊]  
　　積竊戚連桂於前晚潛入虹口菜市街一百八十七號内竊取王張氏棉被一條携贓圖逃被包探徐德森查見當將人贓帶入捕房稟明捕頭押候解究 
[誰敎你徘徊窺探]  
　　總巡捕房包探婁寳生前日在黃浦灘路查見南京人張金榮無錫人胡根生徘徊窺探難保無非法行爲因即將該兩人拘入捕房稟由捕頭諭着押候查明以憑解送公堂訊究 
[警廳長傳諭查禁烟賭]  
　　淞滬警廳司法科昨致各署所隊公函云逕啓者案奉廳長面諭當此舊曆新年人民不免狃於習慣嬉酣終日正我警界不眠不休之時且查一月份以來即舊曆十二月份本廳收案無多於禁烟禁賭各案尤爲銳减雖或平時查禁認眞犯者絶跡但恐掛一漏千所在難免應即一體認眞查禁務期有犯必懲獲解究辦等因奉諭特逹即希查照傳諭長警對於烟賭格外注意查禁爲要 
[何必以賭博爲消遣]  
　　郭文奎罰洋十元 
　　法捕房探目徐阿東任水揚偵悉居民邱文奎家聚衆賭博抽頭漁利有違禁令爰於前晚稟明西探同至該處抄出賭具洋銀等物並連同賭客十餘名一併帶入捕房諭令賭客薄罰斥退邱交保候究昨日傳至法公堂請究由探稟明前情詰之邱供稱實係朋友消遣不敢抽頭求宥中西官判邱罰洋十元充公賭具洋銀一併没收 
[姚慕蓮赴西山養疴]  
　　商辦内地自來水公司總理姚慕蓮對於社會一切兼職已於去冬聲請辭退茲聞姚總理因偶沾微恙延某西醫診治據云係怔忡症肝腸時動須得靜養方可平肝定神等語是以决計謝絶一切雜務赴北京西山養疴昨日清晨已乘車就道本邑各官及紳商　　　　屯　　别 
[朱阿清已因傷殞命]  
　　朱阿清遭張明渭行兇毆傷控奉地檢廳騐訊判張收押朱回去自醫在案前日該廳飭派法警姚振華往傳原告朱阿清來案問話昨據姚警回廳稟稱朱阿清自奉諭出外曾倩石姓傷科醫治後復入浙寗水木工業醫院醫治無效延至一月二十一日（即舊曆十二月二十四日）身死屍身由院棺殮屍棺放在天通菴顧家灣四明公所北廠中爲此據實報告該廳諭着候核 
[張金寳投浦不死]  
　　江北人張金寳昨日上午十一時許於十六舖躍投黃浦江自盡經小東門法捕房一百三十五號華捕撈救上岸車送仁濟醫院救治得獲無恙 
[汽車撞倒沈啓標]  
　　昨晚九時許某號汽車駛經法界新開河撞倒江北人沈啓標臂腰等處受傷甚重由小東門法捕房八十號華捕到來連同汽車夫帶入捕房請示捕頭諭着送受傷人往仁濟醫院醫治再核 
[因生產問題而衝突]  
　　高郵人沈學訓住閘北顧家花園與同鄉寡婦鄧聞氏姘識近該氏身懷六甲不能在家中生產欲來沈家居住沈不允致起口角互扭至四區控告奉諭一併暫押聽候訊核 
[只要帮傭以外無别情]  
　　江北婦人强陶氏前年隨夫嫂强陳氏來滬帮傭去年陳氏回籍陶氏之父向陳氏索人大費唇舌昨陳氏在閘北遇見陶氏扭入四區經顏署長質訊之下陶氏供向在海寗路某公館爲傭現因失業住居胞姐白陶氏家並無别情云云奉判暫押聽候傳到白陶氏再行核辦 
[吳氏失蹤]  
　　皮匠王大富揚州人住閘北陸家莊去年陰曆十二月憑媒娶普愛坊孫德寛之姪媳吳氏爲妻前晚因吳氏失蹤昨王扭孫至四區告發奉諭暫押聽候訊究 
[四人打作兩團]  
　　力大無錢如何 
　　韓小富曹阿毛董乾康嚴阿根昨在福州路戈登路因故互相扭毆經五百六十七號六百十九號兩巡捕分别查見先後拘入各該管捕房捕頭以沿途相打均屬違章着韓等四人存洋保出聽候公堂傳訊 
[傳齊控案中之被告候訊]  
　　華孚銀行在公共公廨呈控盛澤丞夏棣三不理擔保謝蘅牕欠銀一萬一千三百六十五兩又顧重慶顧叔蘋呈控袁澧珍私用賬銀九千兩虧空洋四萬元又美商森昆洋行呈控郭仁記腸廠主郭順珊欠美金洋六千九百三十五元銀一千一百五十九兩又日商日華紡織株式會社呈控陳文藻不交地畝請追損失銀九千三百九十七兩又沈金寳呈控袁秋揆欠買賣股票價洋七百六十九元又張仲謀呈控姚壽竿不理擔保張錫純借欵各案均經騐廨專管傳提事宜之中西包探將以上各被告傳案照章交保聽候訊核矣 
中華職業敎育社通訊 
　　社址上海西門外方斜路三四八號 
[記職業學校出品展覽會中之娱樂講演]  
　　職業學校出品展覽會開幕後至昨日爲第五天下午二時半孤兒院奏樂開會主席王正廷先生致詞畧謂中國敎育之病源在能作工者未必能識字而識字者未必背作工手腦不能並用最爲缺憾鄙人留美時寓美人培爾家妻已死留有四子最大者十三歲最少者七歲雖有家產仍令工作其用意在（一）養成兒童良好習慣（二）使兒童常在空氣中生活身體强健中國富家以使小孩作工爲大恥此是最大誤點大凡社會中人不外生利分利兩部工人製品農人耕紜礦夫開礦均是生利者官吏敎員醫生等雖爲分利者但有益社會可謂間接之生利者惟紈袴子弟祗知分利不知生利實爲社會之蠹職業敎育之旨趣即在養成生利的學生爲社會增殖富力且使學生得生利之方法而知所改良次李許頻均夫人演講北京女子職業狀况曁辦學經過情形略謂北京女子幾無所謂職業除醫生看護婦敎員等爲有正當職業外餘均日以飲酒賭博聽戲爲生涯蓋此輩女子大都爲官吏眷屬養尊處優酒食徵逐一擲百金視爲慣事往往丈夫所入不足供揮霍家庭經濟遂形恐慌鄙人有鑒於是因斥箇人私產及歷年薪金所蓄萬餘金獨力創辦北京女子職業學校與外子共同進行犧牲精神財力所不敢辭始則因人才缺乏經濟竭蹶不免感受困苦且所招學生多官家子女只知讀書最怕作工無論何種手工不肯專心學習經鄙人以身作則施以感化改變其心理增進其興味種種困苦始見减少云云演說畢蘇少卿君葉棣暄棣鴻君昆仲繼唱京曲敎子賣馬·虹霓關三齣復請淮海銀行經理楊瑞生君演說大意謂鄙人鑒於一班貧苦子弟早年失學無力讀書極爲憾事因發起商業補習敎育先在揚州試辦深望各處響應合力進行於是旦華小學生演好青年一劇林禹川君演滑稽游戲中華武術會演武術中國女子體操學校演國技跳舞種種娱樂頗爲賞心悅目是日適逢星期又幸天氣晴朗故來賓有三千餘人之衆尙有張伯苓君演說一節因張君未到故未列入今日開會將由郭秉文博士主席除請范靜生君演說外娱樂之　有穆君　初·潘君振霄·顧君靜一之崑曲李霞圃君李熙君李景君父子三人之絲竹李季綬朱慰元二君之雙簧貧兒院之西樂與邑芑孫君之幻術開會之期只有兩天各界同志盍興乎來 
來件 
[參觀第一届職業學校出品展覽會記]  
　　中華職業敎育社自二月一日起至七日止開第一届職業學样出品展覽會於上海南市陸家浜中華職業學校分部陳列秩序井然所有出品足以動人觀看者不勝枚舉茲特就見及者約述如左 
　　第一室爲金工部中華職業學校出品最多各種機械畫貼滿四壁大足供機械家之研究餘如江蘇省立第一工業學校浙江公立工業專門學校蕪湖用生鍍造工廠丹徒縣立藝徒學校安徽公立職業學校等均陳列各種日常應用之品 
　　第二室爲木工部中華職業學校有木工基本練習順序標本（一）鉋大材之順序（二）各種接楎法（三）拚板與裝飾綫之順序條分縷晰足供敎授木工者之參考又武進市立職業學校之木材設計圖漆色設計圖頗有意味所有各種家用器具花樣翻新者不少如蕪湖職業學校之琴式寫字檯太倉藝徒學校之火爐椅尢見精良 
　　第三室爲籐竹工部有湖南省立第一職業學校所出之碧簾櫉工甚細膩並有說明書分送來賓詳述此項出品係用衡陽曾君昭吉所發明之竹簾機械造成者 
　　第四室爲農產林產水產部江蘇省立第三農業學校所出之草帽價廉適用又發明製造蒲紙陳列製作順序標本於農業上極有研究之價值江蘇省立第二農業學校曁江蘇私立女子職業中學所出彩畫竹絲簾頗覺美觀又江蘇省立第三農業學校之小盆景玻璃花屏精緻可愛 
　　第五室爲農產染織商業化學工藝部關於商業之出品不多在染織方面亦有足供參觀人之研究者 
　　第六室爲化學工藝女子工藝部陳列出品如中華職業學校之蠟製各種衛生模型及果品並有琺瑯科各種出品女子工藝多刺繡品形形色色確甚美觀 
　　第七第八室均爲女子工藝部亦多陳列刺繡品第八室中均北京女子職業學校出品陳列尤具匠心 
　　第九室爲兒童保育部陳列衛生敎育會所出嬰兒衛生圖及兒童應用衣被器具玩具等並有幾張描寫家庭樂趣之圖畫意味濃味是室之設於家庭保育兒童方面極有裨益願負有保育嬰兒之責者均往參觀研究 
　　第十室爲家庭衛生家庭參考書部四壁亦懸衛生圖桌上陳列各種家庭應用書籍及家常應備藥品藥品箱沙濾器等固足供治家者之參考 
　　第十一室爲家庭衣食住部所列各種家具如新式寫字檯便桶圓檯心磬桌椀櫉等均係應用巧思特别創造並各附有說明書詳舉改造之意思更有各種圖表如家屋圖新式臥床圖「（一）床櫉並用（二）床椅並用」黃任之先生家用預算表統計表理想的家庭朱香曉先生新式結婚演說詞等均於家庭之組織極有影響家庭日新之機因即庽於斯焉 
　　第十二室爲出品補列室係浙江蠶業學校寧波工業學校上海靈生工藝學校武進女子職業學校等出品蠶校有柞蠶出品工校有土木二製圖均屬極有價值之出品 
　　樓上爲大會堂每日下午在此開會娱樂並陳列美術品名人圖畫古今中外兼容並收亦大足以悅目也 
公布欄 
[淞滬警察廳]  
　　批示一件鄭壽昌批據呈已悉事關巡警毆人虚實均應查究已據情令行三區警署秉公查辦矣仰即知照此批▲一件龐永安批呈悉查本案該民居住地點隸于公共租界應即呈請公共會審公廨移提所請着毋庸議此批▲一件高榮鳳等批據呈同鄉無賴藉端詐擾等情果如所呈殊屬妨害秩序仰候行區從嚴查禁可也此批▲一件李治清呈及失單均閱悉應由該民自行偵查殷氏被拐藏匿地點隨時報警解究初無備案之必要仰即知照此批▲一件朱兆福批呈及開單均閱悉准予派探傳案訊追此批▲一件馬財生批據呈各節已涉于刑事範圍仰　逕赴上海地方檢察廳訴請拘辦可也此批▲一件夏子祥批來呈已悉查本案未據該管警所呈報究竟是何寳情無從查考據呈各節仰候行區查復核辦可也此批▲一件邱蘭生批據呈已悉查王阿新引誘爾女成姦已干法紀乃復挾該民不允訂婚之嫌輒敢糾衆滋擾殊因藐法已極准予隨時報警解究可也此批▲一件馬爾康批據呈已悉准予將案澈消惟起案之宣紙一千張應即知會劉福中到案具領此批 
[江蘇高等審判廳]  
　　民庭判决▲陳松壽因覇房掯租涉訟對于本廳終審决定聲明再抗告一案（决定主文）本件再抗告駁回再抗告費用歸再抗告人負擔▲曹長生與姚根福爲基地涉訟上告一案（判决主文）原判撤銷本案發還上海地方審判廳迅予更爲審判▲盛鳴臯與梁鈺山因租屋涉訟上告一案（判决主文）原判撤銷本案發還上海地方審判廳迅予更爲審判▲顧少嶺與　朝禎因債務涉訟上告一案（判决主文）原判撤銷本案發還上海地方審判廳迅予更爲審判以上二月五號 
 
 

Page 17

 
 
自由談 
閒話 
[粤僑紀聞（三）] [  東越許厪父]  
　　粤人之排外性 
　　粤人富排外性無論政商學界迺至勞働苦力之夫莫不抱此思想屬彼鄉人雖甚惡之不肯揚其惡苟非其類雖所愛好必欲屏斥以爲快如對外交涉歷來爭持之烈均爲他省所不逮而最近葡澳之役尤見堅忍之槪焉劣貨抵制之風潮播及粤中數年之間堅持不懈至今某貨猶不能銷行於市面所謂五分熱度者粤人固當作例外論也某國人睹我國民氣發逹之會頗欲乘機利用乃從新聞事業人手將以製造輿論挑撥人民情感民七之間創某日報於省城一時輿論大譁分報工人至全體相約不爲分送該報雖至今存在而一無發行能力僅供彼國僑商自行披覽而已試於暇時一游大小市廛則見商肆之所陳列人民之所吸食殆無一非國貨也此則不關抵制影響而自然改進者其愛國愛鄉之忱洵堪驚已 
　　粤人之平等主義 
　　粤人性情高亢不爲人屈酒樓茶肆之役人呼以夥計則應喚以堂倌則怒目而視示不願也紳富之家雇用與夫或男女僕役均稱請而不稱雇其主人則多與僕役共飲食前省長張麗園高檢廳長梁椒園來滬時余常共飲其所絜僕人亦皆同席惟遇有生客則否此則顯示平等主義之發逹雖西人且猶未逮者矣 
筆記 
[歸棹記（三）] [  范存忠]  
　　時汽笛乍鳴少年忽覺知爲幻心旌搖落萬狀自此層思想逐層轉入客言又曲折繞入意中人倩影反覆思維覺伊人待我厚我安可忘之而二老又爲我聘於陳親命不可違而伊人妙目天成吾又安可忍其俊綺想所至狀如中癎竟大呼吾負伊不止少頃少年就月影下出其昨日所得之函蠻箋書恨寥寥數行渠於昨晚已雒誦數過克背誦而無遺惟其書旣出自意中人之手故復展而閱之書曰景周愛鑒别久矣綺恨千重閒愁萬疊其憂痗可知然猶得於夢寐之餘時一覘君握手驩笑以慰相思比來所遭益覺難堪度此書到時儂已長辭塵世矣嗟夫彼蒼不仁焚琴煑鶴充其忍心所至直欲令大千世界無量數有情之輩一一永夢温愁病風嗟月歌離鸞之曲興樓空之嘆然則儂又烏得不逝以順天之命乎嗟夫吾愛吾作此書初非欲引君之悲惟旣荷推愛又安得不以相告願君旣覯之後努力珍重毋以我爲念韻梅絶筆少年讀未畢氣吁吁然淚簌簌落蠻箋盡濕嗚咽曰吾負伊夫前者二老强我解除婚約吾非禽獸詎能從者然不從亦至無幸吾父之頑世所希有然則如何可了者嗟乎吾罪重吾苦君寗特君之不能永其天年而止狀似中魔聲已不克復續而西風凌厲竟刼其手中之箋吹之入水若有蛟龍挾之而逃少年大哭欲撥取之是時月色如醉風聲似泣舟行夜色中右大鵬之摩海而前少年見江心明月顫聲曰卿蓋工愁乃爾消瘦嗟乎卿胡不就我縱身入水江水起巨圈似弔求死者以花圈浪來並圈亦隱然少年尙顧臂欲曳得月影合抱而死而江水滾滾捲少年而去矣 
　　雁奴曰嗟乎此英俊之少年卽我亡友張君景周也今距吾友之死幾閱寒暑矣良友旣没悲何可言緬憶舊塵爰成茲篇九原有知其或不責我濡滯乎嗟乎天下爲人父母者其鑒諸婚姻非細事若徒憑媒妁之言貽誤終身大事吾恐怨偶之成甚非家庭之福也近有主張戀愛自由者旨矣哉旨矣哉 
劇談 
[半椽屋劇談] [  鷓鴣]  
　　民國紀元即改陰曆爲陽曆十載於茲人民崇尙陰曆之風仍未稍戢際此歲首舉國人民逐日之課程多不外乎「賭博」「吃着」「游戲」「燒香」等事爰是「俱樂部」「游戲場」今神之神氣 
「茶寮」「酒肆」「戯館」「寺院」遂莫不利市三倍矣更有一極無聊之舉動即俗所謂拜年是也見面恭喜開口發財不曰去歲獲多少盈餘則云今年可得若干利益千篇一律儼然刻板文章考其實際無非一種虚僞周旋斯亦陰曆年中惡習慣之一也現象如此國民之程度進步歟退化歟嗚呼予欲無言 
　　予素不喜賭且不嗜酒而最厭惡煩囂及無味之周旋故處此數日中精神頗感不快一昨枯坐小齋正無聊間忽老友董君來庽邀觀天蟾狸貓換太子余曾聞人言此戲塲子緊凑頗具精采在本戲之中可推首屈一指遂偕董君驅車前往逮至該臺則見客滿之牌高懸門首無已遂折至亦舞臺去不意該臺亦復高懸客滿之牌矣幸爲余舊遊之地招待有人未被擯諸門外甫入座張德俊之四杰村已成尾聲繼此劇者爲張國斌之九更天張國斌文武崑亂多能之可造之材也惜沾染海派惡習太深唱作俱不脫一膩字故内家多不直之假使肯力矯此病事事取法乎上則將來不難在伶界中占一席地也寄語國斌爾其勉旃 
小說 
[社會小說人間地獄（二十）] [  娑婆生]  
　　第四回强割情絲獨揮慧劍淚凝并剪腸斷侯門 
　　程二少爺順手又遞過一枝香烟菊香吸了兩口笑道大家眞拿我當說書先生看待了姚嘯秋道這一部長書我試試你從那一頭說起菊香皺皺眉頭道要從你二少和碧艶二阿姐第一天見面說起說到你嫁人那眞三日三夜全說不完我只好拿被頭梳頭傢伙搬到杏花樓來住了慢慢說如今我只說碧豔二阿姐臨嫁的頭一天晚上我陪他同睡他和我在枕上說的一番話那一番話我句句全記得姚嘯秋道碧豔背後說我的話連我也要提起精神來子細聽聽呢菊香道碧豔二阿姐是正月十六出院的頭一晚上正是元宵佳節在同院的姊妹當中二阿姐要算同我最要好的了我久已曉得他要嫁又知道他十六就要出院十五那日白天我到老鳳祥銀樓買了幾樣銀的小玩藝什麽小黃包車呢小輪船呢小大菜檯子小椅子約摸有七八種送與二阿姐因爲二阿姐最歡喜這種小傢伙梳妝檯上擺擺他最高興至於綢緞我曉得他箱子裏滿了也不買來送他二阿姐收了我的禮心中非常開心他說别人送些銀碗銀筷子俗氣得非凡還是老三有心思曉得我的脾氣當時歡歡喜喜親手收到小箱子裏去了程二少揷嘴道這是你和碧豔的交際不關姚二少的事呀菊香道一會兒自然會說到姚二少二少不要性急元宵晚上碧豔二阿姐已不出局了却自作主人邀我到一枝香吃大菜他說明天我們就要分手了雖然同在上海容易見面不過那時候我像又投了一個人生恐怕一切没有今天這樣可以隨便我們姊妹相聚一塲也算難得今天索性暢暢快快的聚一聚當時他雖說得强爲高興但是我聽了差不多要哭出來了吃完了大菜我又出了幾個斷命堂唱回去時候已是十二點鐘以後我急急揩了面換了衣裳到碧豔房間裏誰知他已睡了他一聽見我去連忙喊道老三你今天怎樣回來得晚我一個人等得厭不過剛剛睡了我道今天有幾處翻檯所以鬧到此刻二阿姐道他們翻檯越翻越高興不替這班跟著翻來翻去的人想想苦惱我道客人肯替我們翻在他們還算是自尋苦惱是來照應我們的呢二阿姐你是好了明朝就有人稱你奶奶哉少爺又好又有家當眞是福氣像我不曉得怎樣收梢結果呢二阿姐也勸我道老三你不要這樣說斗大紅燭難照後誰知道後來怎樣的光景現在看看目前好像我要比你稱心點將來你還勝我十倍也說不定不過我要勸你一句話久在堂子裏混終不是件事世界上有幾個好男人到堂子裏來嫖的那裏有幾個好客人人人人哎呀這兩句話是碧豔二阿姐說的二少你們各位不要聽了動氣呀 
餘瀋[  犖夫]  
　　新歲閒暇於小樓中略事點綴瓶花幾枝盤果數品燈光映花影横斜几案間春酒微酣與室人對坐牕下喁喁笑語一室皆春草草勞人惟於此中得少佳趣 
 
 

Page 18

 
 
常識 
常評 
[外國名姓] [  老圃]  
　　今人學習外國文字或久居通商口岸者往往用外國名姓如姓楊者書西字則曰楊特爾姓薛者書西字則曰薛雪潑此用外國姓也某外交官名曰惠靈吞某外交官名曰亞爾弗來此用外國名也舊人聞而惡之以爲不愛國然古人命名司馬相如名犬子韓公子名蟣蝨梁冀子名胡狗金元以來猪狗瘸驢猪糞潑皮尙可命名何獨外國名而不可用魏有高菩薩隋有宋金剛蕭淵藻小名迦葉爾朱榮子曰文殊今人小名曰和尙此皆印度字亦外國名也特改用外國姓則與參用外國名又不同西魏字文當國輒賜漢人以虜姓如薛端薛善賜姓宇文氏楊忠賜姓普六如氏當時必功高者乃得賜姓蓋皆以改外國姓爲榮金末以賜姓爲奬賞猶今之嘉禾文虎因財用之竭無他物以賜之乃賜以姓如包世顯包長壽賜姓烏庫哩氏馬福德馬柏壽賜姓瓜爾嘉氏度當時漢人得之者亦必沾沾自喜如今日官僚之得勳章元人入主中國漢人用蒙古名者甚多如高寅子名塔失不花崔彧小字拜帖木兒皆慕蒙古俗也然由元帝賜名者尤多如張榮賜名兀速赤張思敬賜名哈八兒當時漢人皆習蒙古字其不賜名者亦喜用蒙古名伊川被髮論者或譏之然識時務爲俊傑固有沾沾自喜者矣 
道德 
[西方格言（二四七）] [  謝介子選譯]  
　　人材視時勢（莎士比亞）（Shakespere） 
　　愚人每喜談人之愚事（德意志諺） 
　　事業大者能深亮人情（英吉利諺） 
　　無識之女子以爲富者俱美（法蘭西諺） 
　　人人皆不歡迎者苦甚（英吉利諺） 
　　口惠而實不至最劣（荷蘭諺） 
　　善人雖殁其名不能没（英吉利諺） 
　　小枝有時而成巨樹（臘丁諺） 
　　購宜秘密售可公開（英吉利諺） 
　　無可競爭是爲最劣時代（席勒斯）（Syrus） 
衞生 
[胃之呻吟語] [  萬鈞]  
　　諸君吾乃胃也吾受主人之蹂躪痛苦極矣頃以舊曆新年之故吾主人益予吾以難堪生死關頭不得不略陳衷曲以挽回垂盡之命於萬一吾之專職乃遇食物時分泌胃液使食物生化學上之變化同時並運動胃壁使起蠕動將食物變成鬻糜提出菁華以供全身之需要其關係固甚重且大也惟一次食物之來必須經二三小時方克蕆事遇堅靱之物亦有歷五六小時以上者非有休息烏能堪其勞吾主人殊顢頇平時旣不爲吾輩設想致吾輩常覺罷恭不勝本届舊曆新年又酒綠燈紅鼎爼羅列使吾無懨懨生氣故常發爲慨歎之聲以求吾主人之鑒原而吾主人黈纊充耳未之或聞也（按胃能歎氣記者未嘗前聞所習聞者飽食之人多股氣耳）嗟乎諸君亦知所以必須食物之理由歟乃以食物之精華補足身内所費之各原料及增加身内之温度令身體得發育而已固無須窮奢極侈黃雞紫蟹以苦吾曹也吾非好作此無病之呻吟以重擾吾主人實已命垂須臾不得不求吾主人之注意耳（按每年新正患胃病及腹疾者甚多職此故歟）（乙種酬） 
經濟 
[商業問題之研究（續）] [  吳東初]  
　　零售業　顏色與裝飾 
　　商店於陳列貨品以及普通裝飾上二章已言之綦詳茲因顏色一層於心理學理上皆有研究之價值爲特專列一章討論及之按普通商店於店面及各部之油漆大半敷色粗俗缺乏美感間接影響於生意之招徠爲不少是顏色亦爲商業中人所當研究之一着也 
　　據最近心理學家研究所得亦卽根據於善做生意者之經騐顏色中有所謂「人人喜愛之顏色」店肆於油漆或粉刷不論店内外任何部份如用一色者當知何色最愜人意如用雜色者亦應知何色與何色相併而發生美感何色與何色併合爲不生美感 
　　顏生中自推紅藍二色爲上乘故人民之服色紅與藍佔大多數單獨顏色用得其當實不容易配色合度尤爲艱難蓋分量與種類二者失一即配色不佳反之知分量與種類者不論何色俱能配合得當猶之善著衣者平常布服清雅可愛不善著衣者雖終日綢綾總覺態度庸俗城市居民與鄉野婦孺其形式不同之點判卽在此 
　　或者以油漆粉刷之事業有專司無須人人習知此中底細殊不知求裝飾而不諳顏色之心理一任業此者任意妄爲鮮有能得極好之效果者商店因營業關係更不宜像居户之可以得過且過無足重輕也 
　　研究顏色一層有下列各種之要點 
　　淡色不論施於何處總覺幽雅 
　　亮色如金銀類燦爛奪目惹人注意以與他色相間悉能稱合 
　　紅色係一種温暖的興發的顏色表示戰爭流血愛情與動作 
　　黃色居百色之顯明地位亦即一種喜樂的快意的激勵的顏色一似表示乖巧與妒嫉也者 
　　綠色爲一種清凉的有希望的與感化的顏色所以表示新春也用於春季較他時更爲相宜用於城市較鄉間更爲得當 
　　藍色是一種安靜的深沉的堅實的顏色所以表示幽遠深邃也 
研究美術者應有之精神少飛口應鵬 
　　白色予人以一種愉快的感覺所以表示清潔也 
　　灰色乃一種鄭重的靜默的顏色表示清爽細潔嫻雅也 
　　玄色爲一種憂苦悲愁的顏色所以表示憂傷與死亡也但感力最深黑白相間照射最足以使人觸目心驚 
　　吾人知顏色有直接關係於視線之能力即不可不於顏色之辨别上加以若干之研究大抵紅黃橘三色視之似乎最近眼簾椶與綠次之比較白色幾近百分之三十藍灰青三色視之似乎極遠不觀房間漆紅色者似覺小些漆藍色者似覺大些乎故尋常粉刷房間牆壁之顏色漆藍色者恒多漆紅色者較少職是故耳 
[婚嫁改良談] [  王純農]  
　　男婚女嫁是人家不可少的事情我却見過許多人家竟弄到產業蕩然唉婚嫁常事何苦如此這個原因都是要塲面要爭勝要做矗頭一婚一嫁弄得來窮到精光哈哈這等說來你們須要省儉些就好了然而各處地方還有許多壞風俗女家想男家要上等有田地有聲勢要大大的闊綽場面還要没有公公婆婆自已當家若女婿人品的高低他不管才學的好歹也不管哈哈差了差了男家想女家只要新娘娘相貎俊俏妝匳充足嫁來若有陪嫁田地更加好了那新娘娘識字不識字不管能彀當家不能彀當家也不管品行性情好不好也不管哈哈差了差了我說起來還有許多惡俗第一件是看日子周堂禁忌種種干支拘泥人迷信得很呢第二件是規矩繁重拜天拜地拜灶君拜土地拜個不了那粗俗難堪的掌禮喜嬪胡言亂道說着口采不休令人厭殺第三件是有意作難種種帖子有什麽媒到本到六禮到種種開費有什麽茶犒席犒妝犒種種陋規有什麽攔門道喜送狀元哈哈惹厭殺了以上這種風俗總是不省儉不簡便所以要改良改良並不是外國派子夫妻總要性情相和情投意合中國的惡俗牽攏兩個不認得的驀生人來拜拜所以後來有夫妻相打相駡離婚這種事件刻下自由結婚也行不去只得想一個折中法子男女兩家總要平日認識切不可聽媒人亂說公公婆婆要認得新婦丈人丈母要認得女婿確曉得他們兩個可以做夫妻的請一個地方公正人來做媒妁保證什麽通信道日俗禮照地方上的禮節稍爲改良改良種種首飾種種綢緞種種妝匳定要减省些等到過門這個日子種種雜差的人種種瞎用的費也要减省了些最好各處須要立一個婚嫁改良會逐事在會中提議我也說不完了我郤有最要緊的說話一國的人都要傳種保種就是保國俗語道男子大了須要婚女子大了須要嫁這就是傳種的意思男家切不可想女家妝匳害得兒子娶妻遲了女嫁切不可想男家禮金害得女兒出門遲了件件事須要省儉還要簡便這就是婚嫁改良的好法了（乙種酬） 
宗敎 
[同善社] [  江弁]  
　　有同善社者名爲三敎同源以正風俗挽人心爲標榜以清凈寂滅爲依歸入其敎者必先繳納香金焚香跪拜默求神佑然後授以秘訣以及靜坐學道之法且設種種雷殛火焚之誓約以防之雖父母子弟之親亦不得稍有洩漏愚夫愚婦靡然從之始尙私相授受類秘密結社者流今則逹官貴人相率入社通都大邑無論矣即窮鄉僻陋設立支社者亦紛紛皆是明目張膽舉國若狂一若已爲官府許可憲法通過而爲我中華之國敎者甚矣我國民之好怪也甚矣我國民之無識也不究其本一味盲從靜坐固善法也焚香禱祝何爲耶設種種誓約以防洩漏更胡爲耶靜坐易事耳有何秘訣之可言吾聞夫人之印分善書者於書面必印切勿毁滅及如能翻印福壽無量等語蓋樂善好施誰不如我果能翻印勸善是亦吾道之光唯恐傳播之不廣焉有阻止之可言今其言曰如有洩漏雷殛火焚嗚呼何相反若是耶夫亦故神其說而已矣是亦假託神道騙惑愚民之故技而已矣我國民何不思之甚墮其術中而竟不覺也我國民眞有心向善也則宜將一切不道德虚僞之心革除凈盡努力向上爲國家社會盡個人之責而逹官貴人之信仰斯敎者更宜革面洗心痛改前非拯斯民於水火安兆衆於袵席彼日倡清淨寂滅之說者雖亡國而有餘同善云乎哉同善云乎哉（不受酬） 
 
