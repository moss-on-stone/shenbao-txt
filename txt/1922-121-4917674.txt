# 1922 - 121 - 4917674

 

Page 1

 
 
   
 
 

Page 2

 
 
   
 
 

Page 3

 
 
時評 
[北京之盪滌廓清（老圃）]  
　　直奉戰爭以前之北京政治其腐敗可謂極矣此非奉獨任其咎直亦分任其咎也且亦非奉直獨任其咎奉直以外諸人亦分任其咎也今奉已敗矣然直固未勝也藉曰直勝則有三道一曰直能自格前非二曰力矯奉之前非三曰力矯奉直以外諸人之非苟行此道則必使北京汚濁之氣盪滌廓清而後可苟不盪滌廓清則北京之政治不能公開於全國即號稱公開國人亦不往也苟能盪滌廓清南北自然統一否則一奉未平一奉又起禍亂循環猶未有艾也而盪滌廓清之入手方法在使北京舊軍閥惡官僚不論奉派直派或非奉派非直派一例退位讓國是爲開宗第一義 
[國内專電]  
　　北京電陽日英使館以電話詰問外交部本署頃接電報謂張使現正集兵灤州古冶萬一損害英人生命財産定惟張使個人是問請張使注意再奉軍集中灤州致京奉路火車不能通行茲特一併詰問並稱使署或派英兵至灤州等處等語（七日下午十二鐘） 
　　北京電直奉軍今日在天津附近京奉鐵路上衝突電報電話線均被割斷（七日上午十二鐘） 
　　北京電察都統參謀長王茲棟率兵一旅冀爲奉援歌（五日）抵南口爲居庸關駐軍所阻激戰一日繳械降（七日上午十二鐘） 
　　天津電吳佩孚今午十一時由津赴軍糧城張作霖退兵尙集中灤縣暫不回奉 
　　天津電皖系尙推段祺瑞再繼奉張而起段云奉天勝無足喜敗無足憂 
　　天津電馮玉祥督豫令不日下趙倜已失自由 
　　天津電津團體代表會訂九日上午在新車站歡迎吳佩孚 
　　天津電梁士詒昨確乘輪赴滬 
　　天津電徐對靳閣極反對堅持非王聘卿不可在兩星期内專再謀過渡非顔卽高（以上七日下午九鐘） 
　　漢口電保歌電西路奉軍暫編第一師第十六師及第一第九第二十五混旅支由長辛店潰退經西直門向西苑退却由王蔡陸各師勒繳武裝其第一師第二混旅由豐臺分向南苑黄村退却直軍第十三混旅佔豐臺第四混旅正向黄村前進東路直軍孫王兩旅李曹兩團三面包圍永清激戰四晝夜支下午六時佔領又電直軍歌午進佔廊坊奉軍三八兩旅潰散張作霖帶六車頭離軍糧城出關（七日下午五鐘） 
　　漢口電信陽靳旅魚（六）（日）晨奉曹令開往石家莊行至和尙橋趙傑率部截阻靳派代表往趙軍說明原因請放行趙拒却且下令向靳攻擊靳以未奉令當率部退回武勝關馮玉祥魚午奉曹令趕回鄭州將陜軍集中鄭州向趙攻擊在中牟激戰魚晚趙部不支紛紛潰退現正在搜剿中蕭陽日派駐漢陽二十一旅二團一營長王鏡清駐南湖二師砲兵團三營長閻日仁率部赴武勝關堵截並帶七生的砲二架陽夜出發 
　　漢口電京漢北上票車因運兵長停售票信陽以北鐵路電話不通朱家寨路軌被毁一段 
　　漢口電蕭魚日派勞副官長赴保勞軍並買六千元罐頭食品犒團長以上軍官 
　　漢口電曹電鄂造幣廠自魚日起接濟銅元百萬串 
　　漢口電鄂省制憲聲浪甚高省議會推雷寳杏陳時赴湘調查湘憲内容（以上七日下午九鐘） 
　　漢口電趙倜起抗吳佩孚後廣水北之京漢鐵路已斷昨日鄭州今日信陽州均有戰事（七日上午十鐘） 
　　安慶電庚日宣布戒嚴令史俊玉任總司令高俊傑副（八日下午四鐘） 
　　香港電孫令任居正内務總長于右任討賊軍西北第一路司令陳樹藩第二路司令葉舉桂粤邊防督辦准陳策辭大本營第四路游擊司令調任粤海防司令 
　　香港電孫聘林永謨爲總統府顧問釋放前海圻艦長鄭祖詒閩籍水兵一部給資遣散 
　　香港電有瓊崖改省說 
　　香港電孫訓令陳炯明伍廷芳粤省内各軍隊於必要時得由省長調遣 
　　香港電孫令將粤總司令部艦務處舊管各艦撥海部接管 
　　香港電陳炯明微（五日）覆李福林電仍無來省意（以上八日下午六鐘） 
　　香港電孫任李烈鈞爲北伐總司令許崇智爲總指揮 
　　香港電茶館工人陳龍因與東家爭執被拘工人合助社請願釋放未允陽日集數千人包圍公安局至庚（八）（日）午尙未散 
　　香港電傳吳佩孚派兩旅抵贛 
　　香港電孫仍以伍廷芳代總統職務（以上八日下午十鐘） 
　　南京電天津電陽（七）（日）京漢京津均 
 
 

Page 4

 
 
恢復交通庚（八）（日）津浦亦可通車 
　　南京電天津電陽日吳抵津直軍進佔軍糧城奉軍除繳械投降外餘均竄逃出關又海軍海籌楚有各艦在秦皇島龍口等處於江魚兩日砲擊奉軍出關火車該火車均被砲阻折回（以上七日下午十鐘） 
　　南京電天津來電奉軍自長辛店戰敗軍氣已奪復經直軍分途猛攻連日紛紛潰散京津津浦兩路已無奉軍踪跡據探大半已奔竄灤州刻直軍正派隊追擊 
　　南京電吳魚日到廊房接見各國公使團到來歡迎遂卽赴津料理善後事宜刻已令各軍檢查奉軍陣地後卽開至軍糧城吳卽時登車率先進部隊向軍糧城一帶前進直軍總司令部擬卽移駐軍糧城綜計此次奉軍陣亡梁朝棟鮑德山及許闞張繆趙七旅長又營長數員初級軍官百餘名目兵一千數百名被傷潰散者不計其數俘虜奉軍收容隊數百名奪獲槍砲彈藥及軍用物品無算 
　　南京電薩鎭氷電杜告以親率六艦分佈山海關秦皇島連山龍口一帶海籌永績楚有各艦在山海關於江日望見往來火車卽開克轟擊登時原車倒回魚晨復見火車駛行似有奉軍又發砲射擊車仍退去現張歸路已斷直軍進駐軍糧城 
　　南京電預趙倜乞和靳雲鶚謂趙反覆欲進攻吳電阻許寛旣往 
　　南京電吳陽日到津卽恢復京漢京津交通津浦庚日可通車（以上八日下午十鐘） 
　　杭州電杜純庚（八）（日）未接運篆（八日下午十鐘） 
[國外專電]  
　　紐約電京南戰事之結果此間至爲注意各報論調俱希望日本勢力或可稍减（七日） 
[公電]  
　　洛陽馮玉祥通電各報館均鑒自共和軍與帝首馬賊開釁以來豫省表示與我一致我軍出關迭經派員接洽事事推誠方期患難相扶同舟共濟不意趙督密蓄陰謀口蜜腹劍竟乘我軍多數開赴前方趁我兵力單弱突於魚日早密派大部隊襲攻鄭州破壞鐵路幸經我駐節第八混成旅第二十二旅第四十七旅及早發覺協力防禦鏖戰一晝夜之久業經全數擊退鄭防得安似此甘心附賊賣友求逞居心鬼蜮神人不容現正集合陜軍第一師第一混成旅第二混成旅第四混成旅第三師第五旅鎭嵩軍第三路會同我駐部軍隊尅日進剿誓當一鼓蕩平殲除醜叛俾天下知順逆所在知反叛之不足以自存也謹電奉聞馮玉祥虞印 
　　袁祖銘通電祖銘此次討逆宗旨早經通電諒荷明察現在黔局粗定各界人士以治安問題再四敦促不得已仍以定黔軍總指揮部名義暫維現狀並由本部設置軍務政務兩處分治全省庶用免紛歧惟本省自前年諸逆肆亂宵小擅權所頒法令率多取便營私蔑視民意若不槪行否認殊不足以貫澈護法宗旨茲特宣告自民國九年十一月十一日逆黨作亂之日起至十一年四月十九日止所有逆黨頒佈法令規章一切認爲無效自今回復法律效力與民更始合電奉聞諸維鑒察定黔軍總指揮袁祖銘叩全印 
國外要聞 
[俄人之俄事談]  
　　日本在西比利亞之動作 
　　字林西報云日俄關係爲今日重大事件之一俄人貝克爲俄國陸軍中佐對於遠東問題頗有研究近著一文縷述日俄兩國在遠東之局勢其文略云一九○五年余（貝克自稱）由陷落之旅順入海爲日本一毁滅艦所俘轉解至軍艦密加薩號（譯音）備得日海軍少佐加藤之優待日俄戰事以前加籐爲俄京日使館人員俄國人員多與之相熟又因其能操純粹之俄語頗得俄國人民之同情戰事旣起加籐加入東鄕大將艦隊充是艦高級司砲官此艦中其他各官亦時來謁余余因此得悉日海軍中人物對俄之眞正感想並無仇視俄國人民之意此後日本反對和平運動發生是艦被擊余遂不復見加籐然其親俄之意常不能去懷及一九一八年春余在倫敦聞加籐已晉海軍上將奉命率英日軍隊開赴海參崴余雖反對外力干涉俄事然仍以爲以加籐之爲人得膺是職當可保障聯軍不至有越軌之行動顧現在事實之眞相則異於是茲將一九一七年十二月三十日日本軍艦初發現於海參崴港以來之事實記載如下 
　　自日俄戰事以後東方西方之衝突乃肇其端日本以戰勝之餘威猶以得南滿高麗之管理權爲未足進而更欲併合北滿及遠東之俄疆而西方各國首受其威脅者即爲俄國日本侵略之勢直指中國之松花江與黑龍江先擬於兩江之漁業占得優越之地位按照一九○七年港口日俄議和條約日俄兩國對於漁業業有協定日本於渥克霍次海日本海及白林海一帶之俄國海岸與俄人同享平等之漁業權顧日人猶不能滿足其外交政策乃欲以屢向俄政府要求俄國内港河流漁業權之手段使俄國不勝其煩而終允其要求不意目的終未能達同時日人且幷向俄政府要求松花黑龍兩江之航行權焉 
　　當大戰之時俄國一意警備西方之戰塲無蝦顧及日本日人於是乃不顧俄國爲交戰國之一竟定侵奪遠東俄疆之策日惟伺隙以逞此時適俄國革命發生蘇維埃政府以内部之不靖不得不與德國息爭謀和日本軍閥認爲機會成熟卒於一九一七年十二月至次年八月間竭力以外交政策之作用力勸聯合國允日軍占據海參崴而以保護外人生命財産防過激派危險爲詞此時英法兩國與俄國取反對之態度但並不願有此舉顧又恐遠東俄事若任日本單獨處分終非得策不得已乃决定共同出兵之計 
　　英法旣决定共同出兵日本以不能單獨行動乃大失意反而態度猶豫迨英法邀美國加入出兵之列日本始恐美國在遠東勢力之發展方决定宗旨吾人於此可知聯合國若不出兵則日本勢必獨力攻俄故聯合國之出兵猶可謂俄國不幸中之大幸也一九一七年十二月三日日本軍艦忽發現於海參崴事前旣未有警告俄國人民爲之大駭此地俄地方政府乃提出抗議而日本總領事則向俄當局宣言以爲日人並無惡意謂日本政府爲俄國之友邦甚願俄國有强健之發展並希望俄國境内之日人及其他聯合國人民之利益得爲人尊重又謂日本帝國政府並無干涉俄國政治之意此次出兵與政治無關然吾人要知當時海參崴秩序井然而外人利益並無受危險之虞也（未完） 
[日報觀察列强對俄態度]  
　　先行開始通商次交換代理大使最後恢復外交關係 
　　日諾瓦會議對於承認俄國問題各國均甚爲愼重惟大都趨向於承認之一途近大阪每日新聞載日諾瓦特派員高田氏四月二十五日來電云日諾瓦會議最初之成績爲關於决定新金貨本位之滙兌行情之件至於會議中心之對俄問題因協約國與俄國間之外交戰爭正在進行未見結果且英法間之意見衝突豫料今後亦必繼續無已於理於勢皆不能即見有若何結果惟俄國則仍以其在會議最初所用之狡猾手段着着進行窺伺機會以爲取勝之地步且極力設法使會議務必延長期限但協約國方面此次已以聞將魯意喬治爲首領警戒極嚴且均取極愼重之態度當不能如前次之易爲俄國所乘不過魯意喬治已預定於四月下旬暫行歸國是故協約國方面究能收若干成功之果此時尙不明瞭也近來頗有顯著之二種傾向乃會議進展之證據不能忽視者即（一）協約國方面對於俄國已凖備有最小限度之要求聞此實際上殆等於最後通牌者也（二）關於對俄債權額英法兩國在表面上雖在爭持之中而其實則魯意喬治氏與巴黎慈民之間已在進行一種妥協且魯意喬治氏所謂陸軍休息日條約即歐洲十年間和平條約亦在着着進行之中但一方面俄國代表翟趣林氏雖已附以條件而承認倫敦專門家會議决定之對俄政策然在他方面則又凖備有在事實上取消該項承認之對案預備有機會時提出查翟趣林氏曩日之答覆雖已承認俄國之戰前債務但附有次述之條件即協約國如能令俄國從現在之經濟狀態恢復而即日與以財政的援助則俄國政府允將取没爲國有後之財産交還舊所有主使用且可允許新利權之讓與（但實際之所有權仍在俄國）惟戰時之負債應即取消之可見俄國之外交手段始終未曾略退一步顧協約國對於此次答復甚爲憤慨主要協約國已開專門家會議决定交付俄國作爲最後通牒之最後决議並得其他參加國之贊成而决計採用若俄國承認此事則日諾瓦會議之重要問題一至五月即能告一段落亦未可知且勞農俄國承認問題亦當隨後繼續討論不過迄此種狀態止其間必尙有許多曲折波瀾耳據深悉内容者之言迄俄國承認問題止最少必經下述三種階級此三階級如不經過必無即行恢復對俄關係之事其三階級爲（一）獲得司法上之保障以恢復通商關係（二）不交換大使而先交換代理公使藉以恢復一部分之外交關係（三）最後始恢復完全之外交關係右述三階級在參加日諾瓦會議之國中有業經渡過第一階級者而協約國如對俄國提出最後通牒並經俄國承認則同時爲奬勵私人企業起見協約國似當予以財政的援助不過承銷俄國政府公債之事尙未考慮及之耳此外俄國對協約國要求即日與以財政上之援助條件因迄協約國得俄國之滿意的保障止尙需相當日期故協約國猶未能承諾也 
[日本對撤廢在華郵局之躊躇]  
　　東京通訊云關於撤廢在華客郵一案業經華府會議决定迄明年一月一日止除有特别規定在租借地内之郵局外一律撤消查各國在華郵局中最多者爲日本故日本方面對於此事亦最感痛苦邇來迭次研究彌縫之策有與我國另訂特别條約將郵務託在華日本銀行團經理之意聞現正與我國當局交涉尙未有决定至於目下各國在華設立之郵局計英國十三所法國十四所美國僅上海一所俄國三十八所德國十七所惟德俄兩國之郵局自歐洲大戰以後業經封閉日本二十所如北京·天津·漢口·九江·南京·牛莊·山海關·沙市·蘇州·上海·沙頭·塘沽·蕪湖·膠濟·濟南·廣州等處均有日本郵局日本僑華十餘萬人民咸賴此日本郵局與本國及各地通信從我國方面觀之此項損失實不在小其中尤以東三省一帶即日本所謂關東州方面爲最鉅據關東廳遞信局大正十年度（民國十年）之調查觀之自關東州内（即旅順大連）向中國内地及在華日本郵局發送之封緘信明信片及新聞雜誌等·通常郵件數計有二百餘萬件又從中國内地及在華日本郵局發來關東州之郵件數有二百二十萬件又由關東州外鐵路沿線日人向中國内地或在外日本郵局發送之郵件有二百二十四萬件收到之郵件有二百二十八萬餘件今後因其餘各地之日本郵局撤消須純用萬國郵政寄遞則此等郵局所收受之郵件必獲莫大利益該遞信局之收入自必異常增加蓋彼等地方均屬租借地區域郵局不必撤廢也但自發送郵件人之方面言之則明信片現僅一分半者將來必需八分封緘信三分者必需二角其餘若包裹郵件等亦必隨之而增加現在重一貫五百（九斤六兩）一元五角者將來必增數倍蓋以須按照萬國郵政條約而行且不得不經過中國郵局其損失自必莫大也現日本方面以中國之匯兌儲金尙未舉行日人在華經營業務者必感不便除已由東京政府當局設法彌縫外關東廳遞信局亦於四月二十六日起召集協議會討論善後方法將其結果報告東京遞信省核辦 
[日内閣改造問題之形勢]  
　　世界新聞社東京通信云日内閣今已瀕於搖動矣其搖動之原因不在外患而在内訌不知者以爲事出意外知之者則以爲事在意中蓋今内閣爲政友會之内閣政友會不僅一形式上之絕對於數黨其穩健之政策亦爲民衆所歸心脆弱無力之敵黨如憲政會在目下欲從政友會之手奪得政權爲事之難正等於螳臂當車螳臂當車未有能濟者故政友會殊不必以憲政會爲一有生死關係之政敵憲政會尙不足爲政友會之敵則革新俱樂部當然更不成問題同時政友會之内閣亦除却内訌實無倒潰之形勢也現政友會之内訌雖以改造問題爲之然三月三日高橋是清在貴族院預算委員秘密會對昇格案爲抛棄連帶責任之聲明實爲其導火線緣高橋之在政友會本爲贅壻總裁養子閣總其總裁閣總二席非工作之報酬乃原敬之遺産昇格案原敬生時旣認爲非文部省局部之問題當負連帶之責任高橋是清忽以爲乃文部省局部之問題非内閣全體之責任是爲贅壻養子以承繼財産而又否認承繼財産時所附之條件也嗣高橋雖於三月四日反其舌向貴族院取消前言然不忠於政友會之形跡則不可掩於是政友會中遂有一部分人起而擁護中橋德五郎常加高橋以恫嚇高橋不堪壓迫乃亦聯與己同調者爲一氣而應付之於是政友會之間遂發生高橋派與中橋派之大爭端今且延其禍於内閣矣 
　　現内閣之最大暗礁爲改造問題在高橋方面之意見以爲組織内閣必以總理爲重心今之内閣非即原内閣其事固甚明非原内閣則必爲高橋内閣然而此高橋内閣又何如者大體政策猶是原内閣之政策尙無妨細如牛毛之事亦動受牽制此則尙復成何事體故今吾不爲閣總則已爲閣總則必須舉爲閣總之實舉爲閣總之實則政策不同意見歧異之閣員勢不能不更動之而更動之之法厥唯改造故改造内閣乃目下最必要之舉能改造則高橋内閣名實俱存吾將仍爲其總理改造不成則高橋内閣徒有虛名並無實際吾又何必擁此虛名而爲傀儡者然反對派方面則謂今内閣本係以政友會爲重心之内閣本無高橋内閣之可言更何有名實不符之問題今置政黨内閣之事實於腦後而求實現其所謂高橋内閣者是輕政黨而重個人欲爲内閣閣總之際則知有政友會旣爲閣總之後則不知有政友會只知有個人也兩方持論旣異勢且决裂政友會幹部中人乃起而討論其辦法討論結果僉以爲（一）政友會之擁政權戕四年矣原敬死後繼以高橋政策仍舊閣員無改政府雖努力向前而國民對政府之心理則不免漸趨弛緩今高橋欲改造内閣亦與民更始之萌芽自宜贊成（二）高橋有改造之意如不能達目的即不辭職亦必取消極態度結果將使一切政策歸於停頓而内閣亦隨而倒潰内閣倒潰事本尋常然目下之憲政會基礎尙薄難掌政權勢不能讓之於憲政會不能讓與憲政會而讓諸官僚武人則又使憲政陷於逆轉之狀態此不能不預防之危機也預防之法無他唯有使吾黨之内閣不至倒潰然欲使吾黨内閣不至倒潰則從高橋之意改造内閣刷新現内閣之精神實爲最高之務於是遂議决改造内閣而以改造之任屬高橋此一星期以前事也以恒理論高橋旣欲改造内閣政友會幹部又已决定改造則現内閣自易於改造顧在事實則尙不然當幹部未决定態度以前雙方之相持尙有若干可以轉圜之餘地迨幹部决定態度雙方益陷於水深火熱中橋德五郎旣聯元田（肇）鐵相床次（竹次郎）内相爲一團以反對高橋之改造高橋是清亦引岡崎（邦輔）總務橫田（千之助）幹事長及小川（平吉）國務院總裁等爲一氣以對抗之不甚好學之奥繁三郎（下院議長）則率若干中立之議員以疏通奔走於兩間皇皇然惟恐雙方决裂但奥繁三郎雖深恐雙方决裂而雙方之不能不决裂則誠有如加藤高明所引奉直戰爭之例現高橋派謂今内閣爲政黨内閣固也然此次黨之幹部主改造吾等特執行黨意耳若曰改造則犧牲某某使某某之政治生命從此斷絕然個人前尙有國家在今内閣改造固有爲此改造之犧牲者而不改造務停滯將以國家爲犧牲故無論如何說法吾人皆當實行改造不使國家爲一二人而受重大之損失中橋派則答之曰吾黨内閣爲一蓮托生之内閣幹不下則當總辭職幹得下則非各本人同意不能改造今昇格等案雖閉於議會之中然旣經閣議即當全體負責無一二人獨負責任理若欲去一二人爲卸責地自固其地位以他人爲犧牲則爲吾人所不許故吾人今不能副彼等之希望而提辭職書設吾等不提辭職書而彼逕奏請免官則手續上將生問題彼時彼等自身政治生命之能繼續與否蓋又成爲大疑問矣雙方爭執旣若此之烈則内閣之果能改造與否自須觀察雙方之虛實及局外之形勢以定改造之是否可能此一定之方法也 
　　以在政友會之勢力論則高橋派目下之勢力約占六十五中橋派之勢力不過三十五黨中少壯派多欲贊助高橋之改造計畫以延長政友會之政治生命而資格較老之人物則惡高橋之後來居上儼然示同人以總裁及總理之威儀頗欲與之同時下野但少壯派新銳之氣較能左右黨情而老前輩則早失支配全黨之威力故一旦兩軍果對壘改造派實居於可占勝利之地位再次就西園寺公望與兩派之關係論雖衆口一致否認西園寺有所袒護第高橋爲西園寺所推薦當推薦之時西園寺無使高橋爲傀儡之預約今中橋派以傀儡待高橋高橋欲脫傀儡宰相之舊殻而自造一所謂高橋内閣則西園寺必寄多少之同情旣寄多少之同情必默認改造計畫爲適當此亦頗有利於改造派而使非改造派爲之短氣者唯此次問題頗不簡單就政友會及元老之傾嚮論高橋派雖立於較有利之地位而更就其他方面言之則改造派亦尙有若干不易通過之難關耳（五月二日發） 
 
 

Page 5

 
 
   
 
 

Page 6

 
 
國内要聞 
[奉直戰事之尾聲]  
　　文滙報六日北京電云記者前電曾云長辛店居北京咽喉當爲此次戰爭之樞紐今而果然但該處奉軍據記者所見軍械充足精神勃勃何以敗退若是之速果何故而致大潰則記者亦與其他觀戰者同一茫然事後察看戰場大約奉軍軍紀即爲星期二三兩日直軍飛機攻擊所擾亂以致心膽俱喪無意久戰當記者星期二離長辛店後即有三四飛機抛擲炸彈墮於鐵道飯店附近炸毁鐵軌及軌道旁道路並死傷數人星期三晨車站附近復墜一彈炸斃鄕民數人未幾奉軍前線復遍傳吳氏將盡戮奉軍摧殘長辛店之訛言此謠大約因飛機中投下之檄文而起於是軍士更無心作戰星期四晨二時奉軍即全部下退兵令張景惠於上午五時離火車站是時直軍雖兩翼衝擊但勢亦不甚猛烈至八時奉軍大亂軍需砲械子彈及傷兵等遺棄滿地競奔車中據目覩者云奉軍當時奔遁慌亂之狀幾如發狂僅有軍官一人尙圖禦敵其餘莫不倉皇圖遁不俟車中人滿卽强迫司機開行至下午二時奉軍已全在長辛店鎭外直軍自西北而來先發排槍一陣無人回擊遂安然入鎭未幾吳佩孚馳至布置防務部署軍隊整頓軍紀直軍以佔領之易莫不人人自詫據云初實無意前進以接奉軍惶亂之諜報遂行進鎭吳氏軍略正面兵力微弱而集中兩翼奉軍以偵知後方有敵軍蹤跡故亦未敢前進奉軍子彈確已匱乏但僅以日前任意濫發之故亦未必遂無接濟惟直軍隨吳氏久經戰陣較未有經練之奉軍自更勇敢吳氏拒絕入京宣稱軍事未終尙欲辦理戰區善後直軍佔據豐台後即行東下連敗落垡一帶奉軍張氏一時遂未能站住今已退至塘沽今晨消息張氏尙在收合逃亡圖最後之一戰據可靠消息京奉路在灤州掘斷奉軍退路今除海道外俱已阻塞京津交通爲直軍及敗兵所梗張弧葉恭綽梁士詒俱避入領事署中 
　　星報七日天津電云今日薩鎭冰接杜錫珪電稱張作霖及其衛隊今處陷穽中張氏專車尙在軍糧城灤州間之某地吳佩孚派兵追捕以期永絕後患張氏有被俘之虞云此電自山海關外六十五哩之連山發出爲奉軍東返必經之地據杜氏來電海軍已拆斷羊河口北首之鐵道某巡艦又擊毁運載退兵之火車該路交通已梗奉軍敗兵在馬廠附近奪火車一列衝過天津轉向北京遂致阻斷今日京津通車法兵司令抗議吳氏專車之停留中央車站經吳允退去衛隊僅用警察護衛乃得調停吳氏暫時攝理省長事務若交通梗塞不克離津或將遷居省公署今日下午軍糧城奉軍一旅及一營繳械投降自津赴奉之兵車與張氏專車俱被阻於軍糧城灤州之間據鐵路人員言未有兵車過灤 
　　東方通訊社七日北京電云今午十二時孫寳琦與蔣參謀次長乘特别快車赴保定據國務院方面消息孫等此行欲就時局善後策探聽曹錕之意見京津間廊坊站以東所餘之奉軍數千以反抗直軍要求其解除武裝今日似有再開砲火之狀京津電話不通又今晨由津來京之聯合國軍列車開至中途退回今晨八時二十五分開往天津之聯合軍列車亦於中途停車又八日北京電云京綏鐵路管理局公告該路幹線及支線從七日起已照常恢復交通吳佩孚電告總統府佩孚昨至天津已將各事辦妥京漢京奉兩路卽日開通據政府方面消息除葉恭綽梁士詒張弧外目下被監視之鍾世銘張名振鄭洪年等或不免處罰外間所傳陸宗輿曹汝霖之處罰不過謠傳耳 
[趙倜之態度與兵力]  
　　開封方而最近形勢又見嚴重趙倜兄弟與直派已達破裂之程度然在直奉開戰之初曹吳恐趙氏掣其後方尙極意交驩一時豫中空氣頗呈緩和之象茲錄上月二十九日關封消息如下以告關心時局者趙倜督豫將近十年所有軍隊完全歸其調遣從前與趙爲難之人如吳慶桐田作霖成愼等早經淘汰豫省現有軍隊均屬趙氏部下豫省地處京漢隴海兩路之中部爲直鄂交通之咽喉皖魯兩省之膀臂爲軍事上必爭之地此盡人皆知者豫省地域旣如是重要趙氏遂亦不可輕視趙自吳光新圖豫後卽積極整頓軍事添募補充日有所聞大括豫民之脂膏以供給之其最著者爲寳德全所部之第二師趙傑所部之第一師及宏威軍以及其新編三補充旅計在三師以上常德盛所部毅軍計十五營亦歸趙倜調遣南陽鎭守使李治雲所部之先鋒隊一混成旅豫西鎭守使丁香玲豫北鎭守使馬志敏兩人所統毅軍合計亦足一師此外尙有巡緝隊九十四營及趙傑新編之各縣游擊隊保安隊遊緝隊等四五十營刻下趙倜以奉直開戰已電令各路軍隊迅速集合豫東各軍以開封附近爲集合點豫南南陽各軍則集合頴橋泌陽光州各軍集合羅山駐馬店一帶則集合汝南豫西一帶原以觀音堂爲集合點旋以陜軍赴直過豫觀音堂爲其必由孔道乃改以新安爲集合點豫北各軍均集合道口其餘則分駐京漢隴海兩路之火車站附近其電令中標明以服從命令保境安民爲宗旨直曹兩次電吳囑其聯趙吳佩孚特聘趙倜親信八人爲兩湖使署高等顧間即趙傑胡大同王宗佑寳德全常德盛李治雲龍敏修丁香玲曹錕亦加委趙倜駐保代表高憲周等五人爲使署諮議吳於壽辰後轉贈趙倜之小公子金壽星九枚以示聯絡趙則爲吳之夫人購花露水雪花膏及其他化妝品數種以報之亦百忙中一趣聞也吳氏聯趙之手段亦可謂無微不至矣此外又有可紀之一事日内吳佩孚調陜軍張錫元之一旅鎭嵩軍之一部閻治堂之一部馮玉祥十一師之一部由豫赴直張錫元劉鎭華馮玉祥等均與趙有夙怨大軍突過豫境未知主客軍隊能否不生衝突是則一極可注意之事也 
[外報論戰勝後之吳佩孚]  
　　且觀吳氏今後之行動 
　　字林報社論云一般人似謂北方未必再有戰事張作霖與奉軍已大敗吳佩孚現爲時局主宰觀於奉軍因直軍在京津路沿綫戰勝迫害其交通口從馬廠方面退走足證上述之觀測不謬不但此也總統已有命令免梁士詒總理職責斥他人並令奉軍撤回關外（此固奉軍已自在努力實行者）則戰事已了之說似尤可信吾人對於一友邦之大總統殊不欲出不敬之言但此項命令實爲一種賤劣之公文又政府公報局傳出消息謂吳佩孚向張作霖要求大宗賠欵並允許不率兵入京亦爲賤劣行爲蓋此兩說皆爲宣傳作用意在敗壞吳氏之威望也須知北京官僚不願吳軍入京故先傳布其允不入京之說若吳入京卽有失信背約之嫌至於向張作霖要索賠欵則人民將謂此欵無非仍取諸民間是吳氏實間接吸吮人民之脂膏耳至於人民對吳之態度雖尙未自己表示據通消息之華人言如謂一般人反對吳氏實爲錯誤人民之傾嚮張作霖祇因張氏曾宣稱彼將入京推倒現已失却各方面同情之徐世昌總統耳故若吳佩孚而亦從事推倒徐世昌者吾知全中國必爲其後援茲引與華人思想接近之某君通信一節如下『關於吳張之私鬥人人喜張作霖之敗北因人民多傾嚮吳氏贊其軍事之才與個人品格若論政治大局則人民於兩方之勝敗尙别有所擇假使吳佩孚助老徐安於其位於總統任期已滿之際建設新政府則此次直軍之勝乃老徐之勝在人民方面寗爲禍而非福若吳欲爲老徐而召集一國會則全國將皆助吳而徐世昌獨立於一面假若吳氏請徐下野則南方各分子將一致與吳合作召集新國會設立新政府除孫逸仙外殆皆不欲與吳戰反之吳若擁護徐世昌則各黨各派皆將反對之與之開戰且吳終必因狃戰而敗吳敗則各黨間或又將自起戰爭』某君繼就吳佩孚往時言行而推測其今後之態度大致如下『余非君主余不任免總統余僅爲第三師師長以兩湖巡閱使之職維持地方治安秩序政府有專權病國者余則起而翦除之余將推行民治主義余現已無軍事上之敵但不願專斷干涉政治余將請國民召集一國會或國民大會有反對者余將以武力擊之如國會决定不要徐世昌余將攆去之凡國會之所决定者余必助成之直至彼時以前余將不預聞政治各使館在外交上不能無對手之機關現政府則可暫時承乏以待較良政府之成立余今將遄返洛陽從事訓練第三師以表示不干涉政治之决心焉』今有須鄭重聲明者則以上所述全係揣測之談並非出諸吳氏之口吳氏迄今尙未表示其意旨至吳氏今有一極大之機會苟善用此機會可使全中國蒙福則爲一至明顯之事欲此機會之實現吾人惟有希望在舊時代聲名良好·而尙未與民國政治接觸致汚其清白之少數人物毅然出而贊助吳佩孚如此始有成功之望此輩歷史上之人物曾在舊時政界軍界表明其人格之偉大者實寥寥可數即吳氏似亦尙未能與於其列也唯就目前而論吳氏此次之戰勝果欲中國享其完滿之成效者則吳氏必須挈其軍隊入京剗除較奉天殘軍更爲可畏之一切惡勢力此乃無疑義者也 
[舊國會復活聲中之吳王談話]  
　　時局發生變化以來舊國會復活聲浪大有愈唱愈高之勢最近參議院議長王家襄·衆議院議長吳景濓·及多數舊議員均齊集天津爲恢復舊國會之運動昨有某外人訪問王吳兩氏曾爲長時間之談話茲分述如次「王家襄之談話」某外人問近日各方面盛傳舊國會將恢復其眞相究竟若何王答近年以來時局日益紛糾根本原因實由於法律中斷國憲未成之故則欲以法律解决此紛糾時局祗有恢復舊國會之一途蓋因舊國會爲依法解决時局之唯一工具恢復舊國會則爲依法解决時局之唯一辦法此所以各方面對國會恢復屬望極殷而同人等亦不惜犧牲精神奔走呼號以求各方面之諒解也問最近進行情形如何與各方有無接洽答恢復舊國會一切進行手續亦須有相當之時間鄙意以爲事前應特别注意者有數事（一）恢復舊國會旣爲解决時局之惟一辦法則恢復舊國會之運動是公的不是私的故必須各方面意見一致則前途一切障碍漸次减除俾國會恢復之日即大局解决之日（二）須南北同人犧牲成見本自覺之精神爲推誠之商洽以免國會本身再發生無謂之衝突（三）國會之恢復爲自動的對於各方面之接洽總以議員私人資格前往接洽目的亦僅求其諒解而止不倚賴任何一方面之援助亦决不受任何一方面之利用此同人等所當切實注意鄭重聲明者「吳景濓之談話」間西南當局對於恢復舊國會之意見如何吳答西南爲護法省分對於恢復舊國會當然滿意贊成祇求國會同人自身能意見一致西南各省當局對此當無問題若以護法之人而爲反對依法恢復之國會則西南數年來之爭爭擾擾者豈非盡爲個人權利耶余斷言西南當局决無反對恢復國會之餘地問各報喧傳足下曾赴奉天與張巡閱使有所接洽其實情如何答此謠言也余此次回籍本爲奔赴母喪余非喪心病狂焉忍於家母熱喪百日之中爲政治上之活動且余足跡未至瀋陽一步衆目共見焉能諱言即邵次公李輯安諸君日前赴奉亦不過以私人資格向張使說明舊國會應恢復之理由即王議長所謂祗求其諒解而止同人抱定宗旨旣欲依法解决時局决不願再受任何方面之實力支配也 
　　又東方通信社記者於本月二日往訪吳景濓於日界之息游旅舍吳氏面上較往日略瘦惟元氣盛旺仍不减昔時相見叙久闊後吳氏云余丁先慈之喪四月一日由津浦路歸里二日營葬事一沿舊俗辦事畢擬回上海故於二十七日來津恰値火車不通不得不暫事勾留此際火車旣不通只好靜待招商局或太古之船來再附搭南下余見上海本埠各報載余在奉謁見張使或來津預備舊國會開幕等記事可稱寃枉余所以取道火車者不過利其速耳鄕里興城去奉天四百餘里余實未嘗赴奉一行余在服中斷不能爲政治運動津滬各報記事殆咸抄自盛京時報但余當請該報予以更正舊國會何時可以恢復時機一到雖云明日恢復亦可舊國會員在滬粤者各百餘名在北京者約二百名餘皆散之四方各謀生業矣目下奉直兩方已開火因與余輩之國會無何等關係故並不加以注意近日喧稱以武力謀統一武力統一之不可吾人觀於袁世凱以來數次之失敗卽可瞭然統一絕非武力可以促成蓋舍恢復舊國會依法律而統一外别無統一之法也舊國會何時恢復實爲疑問苟有人詢及此事者則直捷了當答之曰現正在醞釀中可耳蓋我國目下全然爲無政府時代今之所謂總統者乃非法之總統故曰北方無政府但孫文政府在事實雖具政府之形若自法律論之亦不得謂之政府陳炯明亡於惠州乃係事實倘廣東秩序不能維持陳氏或將再回廣州即余亦如是也至徐樹錚被暗殺之說當余於兩月由滬起身時徐仍居滬大槪係屬謠傳惟奉直兩方勝利誰屬目下殊難逆睹總之無論何方勝利大局必依然無變化蓋軍閥之勝負無與於國家之隆替亦猶一姓之興亡也 
[北京學界之五一紀念]  
　　國内人士對於「勞動」紀念向鮮關心又値時局不靖北京正在戒嚴之中羣衆運動尤難實現昨日在風聲鶴唳中點綴佳節者僅高師之「五一」紀念會而已茲將大略誌之如下高師工學會·北大馬克思研究會·北京學生聯合會共同於昨日午後二時許在高師舉行「五一」紀念大會到會者五百餘人首由主席報告開會宗旨及個人之感想隨請李大釗演說其大意可分二段（一）五一紀念運動歷史槪略先述五一紀念由來及美國五一運動經過次述大陸方面法德諸國對於五一運動的表示以及遠東日本中國近來亦極重視末述勞農俄國紀念五一之特色（二）工學主義與五一紀念勞動乃愉快的非痛苦的自由的非强迫的學界人士以求學之暇從事作工乃尊重勞動之表示工人以作工之暇從事學問乃人類應享權利工學打成一片乃爲人類極軌次闡發八小時工作及八小時敎育之原理及其利益極爲痛快淋漓次由高一涵演說爲一提案式之演說主張應看五一紀念爲歷史的此後應以七月十號爲紀念其理由則謂從歷史上觀察一種制度發生弊病卽以一種學說補救之挽救希臘之奴隷制度故提倡人類平等說挽救近世初期之工錢制度故提倡勢力生産說此後人類全體勞動適用「不勞動不吃飯」原理故應有工人政治之學說（一）因非工人不能執行政治（二）非工人執政不能平均（三）舍工人以外無執行政治之人也而開工人執政之端者厥爲勞農俄國七月十日又爲俄國勞農政府憲法公佈之日所以用五一紀念可以表示歷史上的希望用七月十日爲紀念可以表示將來希望高氏長於演說態度設問均極動人昨日該會尙請有陳啓修及長辛店工友代表演說後陳以大學救護團事務未能脫身長辛店工人代且則以戰事關係僅請假三小時會未開畢時已倉卒回去矣又高師工學會工學雜誌特刋「五一」紀念號說明紀念原因及其價値甚詳而馬克思研究會及中國社會主義青年團亦各印有傳單在會塲内散佈 
[外交部力爭中東路主權]  
　　照覆英美兩使文 
　　外交部對於英美兩使請求擴充中東路技術部之事日昨已備文照復其文如下爲照會事案准貴公使照稱中東鐵路辦理不善應由中國召集有關係各國會商改良幷列舉辦法三項照請照辦等因准此當經令飭查明具復去後頃准該路督辦復稱維持全路治安一事自經收管之後歲費千萬常駐五旅以上之兵力保護路線維持交通自駐護沿線以來驅逐黨匪遏抑過激派不遺餘力謝米諾夫在滿洲境外里與激軍相持兩年屢戰屢挫激軍舊黨屢次衝入東路皆賴我軍守護始得安全霍爾瓦特因辦理不善激起鐵路工人兩次全體罷工而新舊兩黨復以東路爲政爭焦點若非護路軍竭力鎭攝一面彈壓工人一面設法防範無論何黨不准在鐵路界内有政爭舉動則東路情形早經糜爛何能使英美捷克各友邦軍隊及德奥俘虜安全通過且民國七八年間因恊約國共同出兵之關係設監管會於海參崴曾由捷克軍任護西伯利亞鐵路日本軍任護烏蘇里鐵路而西伯利亞一路屢經斷絕交通烏蘇里一路僅能自達通車並時有破壞橋梁搶刦車輛之事至於中東鐵路隧道橋梁鞏固無恙營業交通兩無妨碍彼此相較殆亦可共見沿線俄民自遭黨亂流離堪悲亦經設法收容格外優待並無苛虐待遇之處往事昭昭應請切實聲明等因據此查中東鐵路自經據約收管之後護路軍隊恪盡其職所以行旅稱便未遭阻碍待遇俄僑亦無苛虐貴公使照會各節實屬誤會茲特愼重聲明中東鐵路爲中俄兩國所共有俄國股東旣願改歸中國代管各國似無干涉之權護路一切中國政府自能留意整頓勿煩過慮至擴張技術部範圍一事案查技術部之設立實起於列國共同出兵西伯利亞維持軍事運輸案照技術部創立議案第五條載有以上之一切組織以協約各國退兵時失其效力之語條文具在今各國駐軍已經撤退技術部照約當然消滅貴公使反請求擴充實與條文抵觸中國政府與貴國感情素篤深信貴公使不致有違約侵權之舉動務請卽將技術部照約取消以保全中國之主權而增進兩國之友誼以上各節相應照復貴公使查照可也須知照復者 
[中日聯運會議將改期]  
　　關於中日鐵路聯運問題前由日使向外交部提議訂期五月八日在北京開第十次中日鐵道聯運會議解决北京奉天釜山間之直接聯運問題藉以促進中日兩國交通上之便利顧近日直奉兩軍突然發生戰事近畿一帶交通除京津一段尙能通車外其餘完全停阻昨聞日使以京奉路交通已告梗塞參預聯運會議之滿鐵會社委員恐不能準期蒞會特致函外交交通兩部請將會議日期暫行改訂如戰事在會期以前結束仍然依期開會否則俟戰事終止後再行開會 
[延吉人反對天圖路愈烈]  
　　學生團之武劇 
　　數年不决中日合修之天圖輕便鐵路屢經當地紳商及吉垣省議會紛電部院阻止進行情形已迭誌前報四月三十日延吉學生團爲反對此路建築曾與吳劻等大起衝突延吉延邊國民外交會立電吉垣各界請予主張公理協助進行電文如下三十早八時延吉學生團以反對天圖鐵路建築懲罰擅權農會圖記代表認股現充農會長吳劻自稱總代表現充東南路實業會協理程學永空認股份前商會長武樹勳·鄕農會長趙明芳·保衞隊長徐毓麟·會源恒執事陳少卿甘賣國土劣紳韓壽山孫世蘢等各家搜出盜賣國土僞據若干已將吳程武三家居室搗毁刻正與警察格鬭至三家生命財産如何俟續電延吉延邊國民外交會卅印（四月三十晚） 
[哈代表爲東路呼籲]  
　　要求撤銷技術部 
　　哈爾濱市民會請願撤銷技術部代表康輯五等抵京後曾分投向北京各團體聯絡討論進行手續並向國務院外交交通兩部呈遞請願書要求貫澈撤銷目的收回東路主權昨康代表等又發出公啓一紙期望國人努力一致主張茲錄原文如下中東鐵路係中俄兩國合資建造路綫一千餘英里經吉林黑龍江兩省地方東由五站（綏芬）以達俄國之海參崴北過滿洲里以通西伯利亞此路約八倍於山東膠濟鐵路居世界重要位置民國八年協約國共同出兵西伯利亞經協約國各派代表組織委員會並由該會産出兩部即（甲）技術部（乙）軍事運輸部按照原約至協約國撤兵後此兩部即應失其效力然至歐戰終了後技術部依然存在 
 
 

Page 7

 
 
且太平洋會議席上技術部美代表史蒂芬氏又提倡中東鐵路共管經該國代表提出大會於是我國代表竭力抗議國民誓不承認大會始將此案擱置最近英美兩國公使又向外交部提出變相的中東路共管案欲達到共管中東路之野心茲將技術部成立原因共管提案始末及最近英美兩使提出之三條件等一一揭出以爲我國人民之警告（一）技術部成立之原因（一）性質其性質係因協約國共同出兵西比利亞圖軍事運輸上之便利臨時組織而成（二）條文一九一九年（卽民國八年）關於協約駐兵區域内中東及西伯利亞鐵路管理方法（甲）協約駐兵區内鐵路共同管理法權應操諸西比利亞之協約代表委員會俄國在内該會會長應以俄人充之下列將行組織之諸部應受協約委員會指揮（子）技術部救濟鐵路技術及財政上之困難以駐兵西比利亞協約諸國技師組織之（丑）協約軍事運輸部遵該管軍事長官指揮以統一軍事運輸（乙）協約隊應負保護鐵路之責（丙）技術部須選擇部長一人監督鐵路工程於工程事宜上有指揮俄總管之權並得由西伯利亞之協約諸國國民中選用助手及稽查員以便技術部調用該部長如視爲急需時可隨意分遣鐵路工程隊於較要車站安駐但須注意是否與駐防該站協約兵之權力有無妨害於本部内該部長可隨意選派紀錄人員以司文件事宜（丁）協約委員會會長有派記錄人員之權並有指派工作之斥免之責（戊）以上之一切組織以協約退兵時失其效力並按本組織所雇之技術員亦須同時撤退（二）共管提案之始末技術部部長美代表史蒂芬欲在中東路伸張不能不有所借詞即倡言中東路護路極不統一對待俄人不善管理不佳司法不良等以達其違約侵權之目的查中東鐵路護路軍總司令係吉林督軍兼任軍隊亦都即吉林之軍隊何謂不統一有時因胡匪猖獗臨時請鄰省軍隊助剿亦屬一種善意若對俄人一層可謂仁至義盡至於管理鐵路係當局者整理問題外人何得置喙東省特别區法院李蘭舟廳長到任以後事事整頓俄國僑民俄國律師莫不一口同聲讚揚特别法院之優良成績此說可以證明史蒂芬等所提倡者不實此次華會國民誓不承認該種表示三代表竭力抗爭欲將原案留待外交方法再議（三）最近英美公使向我外部提出之三條件謂中東路改良不外三端（甲）全路維持問題（乙）擴充技術部之範圍（丙）改良沿東路俄國居民之待遇盼早日召集會議等語此等提案使我負召集會議之名而彼享共同管理之實欺吾未免太甚（四）收回主權之决心吾人鐵路可否請外人共管吾人鐵路可否請外人監督若然則我舉一例以說明之愛國的同胞們國就是家家就是國的一小分我們各個人家中的家政未必盡都完善若是因爲家政不善就請别人來代管嗎就請别人來監督嗎要喚起全國人的注意要堅持撤銷技術部的决心要將我們的主權完完全全保守的住千萬莫把這數倍於膠濟路的中東路主權轉送於外國這是我們代表們最懇切盼望的同胞同胞努力努力 
[長沙通信（華）]  
　　譚趙勢力消長之推測 
　　今後湘省正式政府首領之誰屬湘人必曰趙炎午有七分把握譚組庵僅有三成惟譚之資望與潛勢力可當趙之勁敵趙以地位之關係組織完善譚派至今仍不肯以敗北自居該派政客來省爲譚宣力者有蕭仲祁張翼鵬諸人譚趙本爲舊友且因政治上之競爭趙氏不能揮之出境故譚趙之最後五分鐘今日尙不能預測也 
　　今之政客無不有武人爲後盾此無庸諱湘省舊議會譚派勢力居多新省議會則爲趙派所左右舊者今已殘陽待盡新者則如朝礉初上（舊議員日内卽須移交新議會則已於五月一日集會）譚派自知已成强弩之末故郴州第六混成旅長陳嘉祐之通電主張從緩召集新議會將違法舞弊之人除去卽係譚派說士之第一步手段其意蓋在參加一部分譚派於新議會惟此電幾成政爭之導火線幸經彌縫疏通之得力始能平穩無事今譚派正在極力拉攏新議員欲與趙派勢力均力敵如至失敗時則將舊議會移至湘南開會惟譚派武人之穩健分子以爲兩議會同時存在將蹈南北政爭之覆轍未肯貿然表示同情趙派已有所聞卽將應提之案不交舊議會開議以免臨時會展期一面仍促新議員速行召集並向軍人疏通故譚派策士第二步手段之成功與否尙不可知 
　　譚趙兩派因政治權衡之衝突而表面尙能和好如故者一則譚爲趙之舊日上司趙氏不能破臉二則趙派實力不弱譚派不欲發難以免湘局紛亂近日兩派對内對外不同之點有三（一）譚派主張武力收回岳州趙派主張靜以待時（二）譚派主張速表同情於西南政府趙派以西南未正式出兵以前湘省仍宜沈默觀變（三）譚派不滿意新議會趙派不滿意舊議會故今後譚趙勢力之消長當視時局爲定如西南出兵武岳有可乘之機趙派將坐守湘境譚派則向外發展譚氏可望得一臨時統兵長官之職權然省憲本以固境自守爲職責受此旁擊不免略有阻力若直奉之爭直勝奉敗粤桂内部複雜未易出兵湘省憲法可以一帆風順譚派亦卽無由發展故兩派對於省憲之冷熱各有懷抱初非無故也 
　　除譚趙外他方面之欲發展勢力於湘中者甚不易爲譚趙之趨勢不同而杜絕第三勢力之侵入則爲一致故政治上之謀亂犯爲兩派所不容而皆屢試屢敗矣近來有人鑒於政爭之不良欲使譚趙結合林支宇回湘如得省議會議長將爲一强有力之居間人今譚派之意欲譚爲省長趙爲軍務廳長或省務院長趙派之意欲於向外發展之時推譚爲臨時各出發軍之總司令不動趙之省長地位此皆非結合之良法其後情形如何且到後來再說 
[湖南新省長問題之推測]  
　　湘省新議會已於五月一日正式召集對於開會各事宜已推出籌備起草專員共二十一人積極籌備開會時日大約不出本月二十號以前一俟議長産生並將省政府組織法案通過卽行預選省長四人交縣議會决選是省長之逐鹿現已入於開始競爭之期現在有預選當選希望者爲譚延闓趙恒惕熊希齡宋鶴庚等决選之有希望者則仍爲譚趙若熊與宋則不過等於陪客而已譚趙實力本以譚氏爲優而又有林支宇之湘社肯爲譚氏竭力帮忙似譚氏實佔優勝按湘社對於拉攏新議員頗具一種特殊之魔力故新議員之入其彀中者已及百人此百人之中又多漂亮人物不僅於省長之預選可爲道地卽於縣議會之决選亦均有力量可以溝通不特此也湘社之支部及通訊處已布滿於七十五縣故不惟省議員多入其彀卽縣議員亦多爲湘社分子譚趙之間旣以譚較有把握因之趙氏方面乃極力與之競爭近復由原任選舉事務所所長彭永彝等發起一求是學社以與湘社對抗其内部組織亦如省憲規定之省務院七司但改司爲部表面上成一研究學術之機關而已日來極力拉攏人才日日開會研究進行辦法亦已有聲有色按此次産出之新議員屬於政府黨者原及五十人以外自該學社發起分途運動而議員中之投入該學社或脚踏兩邊船者又已不少總之譚趙之競爭省長已至短兵相接之時勝負之數正未可知若就現下形勢觀之則湘南旣起風雲省城又有將以宋鶴庚爲過渡總司令之說則趙氏現有地位亦已動搖將來能否取得正式省長尙未可知也 
[奉洛兵爭中之魯要人態度]  
　　魯省地位綰榖南北自奉洛兵爭而山東在軍事上更占重要價値所謂舉足輕重助直則直勝助奉則奉勝也然當直奉備戰之時奉方直方皆派人到東向當局游說拉攏而山東當局因歷史上的關係旣非奉直嫡系態度未免呈一種灰色今直奉旣以兵戎相見當局態度爲四圍圜境所迫亦不得不稍爲明瞭茲就觀察所得者拉雜紀錄於左 
　　（一）田中玉田本非直隷嫡系其來山東也完全出於靳雲鵬提携之力後曹吳之直魯豫巡閱使發表山東劃歸直隷之管轄區域以屬吏對於長官之關係田對於曹吳不能不格外討好其實當時奉直之爭尙未發生而山東督軍易人一層在曹吳視之本不成問題故二年來田之位置得相安無事但田雖爲督軍而在軍界毫無實力時思爲其心腹胡翊儒謀一位置遍觀魯軍界中易與者惟混成旅旅長陳寳龍氏於是未加考慮突下撤陳之令然陳爲直隷籍且與曹吳有密切關係於是朝將陳旅長免職陳夕即僕僕洛保從事於倒田運動加以内閣問題發生奉直爭端已起曹深恐一旦有事田不足恃遂電京請求更換田不自安乃親自赴京爲固位運動其得安然回任者固由在曹吳處疏通就緒然關外一電亦不無關係蓋關外深恐皖魯豫落入直派手中故電京請於内閣問題未解决前不得易人此並非關外厚愛田等蓋窺破此中弱點留自己將來操縱餘地故田自京歸來對吳之攻梁雖極力附和而與奉天方面亦發生些須關係其態度騎墻人所共見日前雖藉口魯案宣布中立然調兵駐德杜奉軍南下已積極助直其態度所以驟變因潛居青島待時而動之張馬虎視眈眈者在染指山東督軍一席田氏權衡利害態度不得不由暗昩而趨於顯明語云爲淵驅魚張吳等在山東之情形彷彿似之 
　　（二）鄭士琦山東實力派之軍人首推第五師長鄭氏但鄭在山東得任今職者則由於段靳之關係是故鄭不惟與奉無關係即與直亦少聯絡蓋鄭雖爲武人而厚重少文絕無飛揚跋扈習氣其在山東日久與地方人感情尤治對於爭權奪利更無野心是故奉直此次之戰段合肥若動則鄭氏受恩深重或不能不惟段之馬首是瞻若段蟄伏不動則鄭與山東旣素有好感自然與魯人一致况魯案關係全國鄭自不肯輕舉妄動觀其前日宣布中立保境衛民之通電或亦由衷之言也猶憶吳年前來濟對鄭竭力周旋今鄭得帮辦軍務亦由於直曹電保揆諸士爲知己者用鄭已稍稍偏近直系是故青島龍口奉天倘有所舉動者鄭必力爲抗拒吳可無後顧憂矣 
[魯省潘旅調兵北上原因]  
　　交涉署長對某武官詢問之答覆 
　　現聞駐濟某國武官詢問山東交涉署長云聞駐德縣潘旅長有開一團兵力北上之說如果屬實似與田督軍宣布保境安民之宗旨不相脗合施署長答云潘旅駐德縣原係保衞地方之安寗聞武定所屬樂陵縣土匪蠢動抽調二營前往樂陵剿匪因德縣距樂陵較遠搬運輺重車輛缺乏改乘火車繞赴該縣貴武官所詢調兵北上一節恐係因此誤會云云聞施署長答復後外人疑團當可氷釋云 
[華工代表向王正廷呼籲（濟南通信）]  
　　廖世功亦代說項 
　　旅法華工代表梅鈞爲華工來魯工作一事迭與王正廷有所接洽王深表同意梅擬在濟南設一華工善後辦事處又前駐法總領事廖世功亦致書王正廷請爲華工謀善後辦法茲覔錄梅廖原文如下（一）梅鈞呈文具呈人旅法華工團代表梅鈞爲呈請華工回國亟應籌設善後工作以維生計事竊代表案奉國務院僑工事務局訓令第四號又奉大總統改設僑務局轉飭各華僑直接將僑工情形逕呈僑務局辦理以蘇民困代表爲歐戰赴法做工五載有餘得最後戰勝之榮譽世界公認戰爭旣息列國各守疆土農工各歸職業華工法招五萬英在威海衛招十萬又在香港新加坡等處招二十餘萬用之於攻打土耳海峽及小亞細亞洲等處當時英國海軍秘用多數中國水手俄國在哈爾濱等處招數約十萬以上共得參戰者不不下七八十萬我國人雖尙未悉而外人瞭然於懷荷蘭在新加坡香港招者約五萬至法國方面所招三十五萬人當時本有久留發展之地位於我民族拓殖國力外張極多根本關係而事敗垂成業已掃數遣送回國次第告竣明知曠土游民必浮於事咸欲覊糜塞外易於謀生法政府本可留養此等有用之華工無如有人阻擋一律遣回一入國門生計之難更甚疇昔長江一帶僑工居留不數月已典質殆盡難見江東父老甚而流入匪類滿目滄桑不堪回首代表等晋謁崇階詳陳利弊事前困於籌備適當魯案調停政府命令督辦來魯辦理善後事宜凡我僑工飽享他國之市政自治能一分工作不愁無一分生計膠濟路線將來推廣國道鑛産之富凡産煤鐵皆爲我五萬同胞特别生活之區進而設廠製造上可以衛國家禦外侮下可以謀生計作模範若放棄閑散小人不善亦爲國家心腹之患代表痛陳利弊於前罔識忌諱奔走號呼上達大總統僑工局及各督軍與山東紳士僉以清鄕治内之法爲根本計畫情願解囊安撫爲時亦迫稍縱即逝近有以美英招工之說誘惑僑工者孰有愈於在魯設立考工處歸王督辦分别收容從事各工維持生活籌定規則一登報紙衆皆歡呼庶幾此次歐戰華工得勝之榮光永垂千古而不朽否則若輩皆知勞工神聖爲不可侵犯國家不爲籌謀其禍更甚於洪水猛獸代表爲民請命急不暇擇冒死上聞幷懇轉呈國務院僑務局立案幷候批示祗遵實爲公便（二）廖世功函儒堂先生大鑒北站送别忽已旬餘比聞新猷煥發實慰民望茲啓者昔年吾國華工參戰得獲勝利始得列席和會賴有我公始得保全山東保全中國是我公之與山東與華工實有莫大之關係偉業豐功永垂天壤是非一二私淑者之私諛實天下之公言也比者華工旣紛紛遣回其死亡異域者已矣其不得已而流散鄕邑者實繁有徒僑務局等與地方官吏旣毫無實備漠不相關華工囊空絕糧者托足無門間或墮入匪羣馴至有礙社會言念及此能不痛心想有心人無不爲之惻然而思以挽救之也茲有舊友錢君幼琴及華工代表梅君仲衡奔走號呼爲民請命其辦法曾登報端誓爲社會服務殊堪欽敬而又素重先生茲特專誠北上晋謁擬對於加入魯案善後理事會問題有所商榷務望俯予採擇到者祈推愛招待俾得面陳一切倘蒙大力提携則數十萬華工將生死感戴大德於永垂不朽矣臨穎無任神馳專肅敬請公安百益廖世功謹叩上 
[直軍大捷中之鄂人負擔]  
　　尙搜括軍費未已 
　　國聞通信社漢口通信云此間警察廳四日午以後五日午以前對於鄂督署諭送各報之戰訊更進一步而改爲「湖北督軍公署參謀處戰報第囗號」其不肯負責之心可謂與時俱進此間商民對於直軍大捷之訊頗示欣悅此非有愛於曹吳蓋私幸直軍從此可以多得地盤俾利搜括使鄂人不至獨負重荷喘息難舒也然武漢五日所得戰訊猶非完全得勝故鄂省後路之大接濟仍是方興未艾三日熊祥生因前此吳氏急索之三十萬元僅於上月二十七日解去十萬串遂又籌交十萬串於巡署軍需處轉解吳近電蕭劉謂軍餉萬急須趕籌巨欵並提前撥銅元四十萬串接濟蕭令熊速籌畫熊以上月份共需軍政各費一百五十餘萬已苦無法籌齊擬與劉商暫將行政費挪移以免吳嚴索而駐岳張福來亦以岳防重要各軍待餉孔殷二日曾急電蕭請速撥二十萬以固軍心未識鄂當局何以應付也 
[鄂人陳請制省憲]  
　　湖北公民陳宏誥等四百十人致省議會陳請書云溯自吾鄂辛亥起義迄今十年變故紛紜每况愈下水深火熱民不聊生自古琴瑟不調改絃更張况潮流所趨勢非制定省憲不可爰將吾鄂各現狀披瀝陳之一財政查吾鄂財政向非豐富但合全省財力通盤籌算從事挹注勉强支持連年來軍閥專橫軍需之支出取盡錙銖貪汚搜刮官囊之充足累若邱山票本危如累卵省庫空如懸罄稅率變更有加無已借欵應用抵押皆空市井蕭條人民愁怨稍有變故破産立見此最爲吾鄂生死存亡之一大關頭也（二）敎育查敎育爲立國根本夫人而知歐美文明首重敎育吾鄂敎育基金在張文襄時代計一百二十餘萬連年被軍閥强挪迄今僅存二十餘萬致省立各校岌岌莫保敎員興仰屋之嗟管理有無米之歎他於地方敎育亦以經費問題不能舉辦甚至外縣駐軍强佔校舍驅逐學生敎廳無抗論之能學子嗟半途之廢尤可駭者主持敎育從未得人敎廳等虛設閑官敎習多奉行故事長此以往民治不開文化隳滅將悉陷於狉獉之境矣（三）實業查實業爲經濟之源與國計民生有密切之關繫鄂中貿易商場非蹂躪於兵即遭掠於匪至省有工廠非好商盤踞即主管把持甚至有規模宏大之廠置諸廢棄無用之地水利不興農業不振森林無切實之舉辦畜牧無具體之施行他如礦務雖有專官舞弊營私毫無實際工程雖有主管盜鈴掩耳流弊滋深是以哀鴻徧野道殣相屬强者淪爲盜賊弱者流爲乞丐非無故也（四）吏治吾鄂吏治窳敗已達極點陞官發財竊位苟祿則有之至云補苴罅漏休養生息則漠不關心其弁髦法紀賄賣差缺吞没公欵擅拂輿情以朘削爲能事視民怨無重輕豺狼狐狸上下交奸皆彰明較著無可掩飾者勤恤民隱整肅官方雖大書特書亦熟視而無覩矣公民等梓桑情重望治喁喁瞻大厦之將傾怵難至之無日豈能袖手旁觀束手待斃且默查最近潮流鄰省趨勢非從制定省憲勵行自治决不足以保民權而救危急事關吾鄂根本要圖義無反顧謹依法陳請擬以貴會爲省憲籌備地址經費由貴會咨行官廳指撥一面通電各縣各公共團體選派公正士紳或宿學通儒爲代表蒞省組織省憲會議各就本縣之利害共同研究制定最優良之省憲以爲吾鄂人民共守之信條　論何人决不能恃特殊勢力以相違抗庶自治可以實現民命亦可稍蘇除通電本省各行政長官各公共團體及海内外名流碩彦相予贊助外爲此陳請貴會提議公决此陳湖北省議會陳請人陳宏誥等四百一十八議員汪雲駿等介紹 
[奉直决戰中之皖謠]  
　　設軍警稽查處 
　　近日皖垣忽發生一種謠言謂駐省第五混成旅各營兵士因欠餉數月將有譁變之虞風聲鶴唳大有岌岌不可終日之勢史俊玉旅長特出布告勸商民勿得輕信幷一面派稽查偵探多人在茶館酒肆客棧及輪船上下旅客嚴密搜查更引起市面之恐慌惟月餉不關仍無法以息謠言乃親自赴蕪商承馬聯甲撥餉救濟適馬派員分赴皖南各縣提到丁漕稅欵十萬零七千餘元隨即撥交三萬元接濟駐省軍隊餉糈據聞僅能關一個月兵餉此欵三日到省四日即分配各營飭速點名散放於是人心稍定聞史俊玉在蕪將餉欵派員解省後即轉赴蚌埠應張文生之召參與軍事會議省垣官廳方面現以前數日之謠言或係不逞之徒乘機製造希圖擾亂治安當此時局不靖之時不能不設法消弭警廳長王善荃特會同旅部設立軍警稽查處擇定省垣適中地點之府城隍廟内每日由旅部警廳各派官長一員帶領兵士警察各十餘名輪流駐守該處有警則呼應靈捷庶不致臨事無措惟皖垣居長江中樞日來戰報頻傳雖官廳極力設防布置而人民方面總未能有安寗之象也 
[江西安義匪徒之大刦案]  
　　江西當光復初洪江會匪蜂起經李烈鈞嚴拿懲辦稍稍斂跡近年時局俶擾閩粤湘鄂等省潰軍紛竄贛境去歲解散張宗昌軍遺棄槍枝不少均爲匪黨收買逃兵革兵互相勾結搶刦頻聞今春寗崗遂川修水等縣發現股匪擄捉勒贖十村九掠慘不忍聞雖經防軍搜捕而道險山峻不能深入此拿彼竄頗多漏網然以前搶案多在鄕間乃四月十四日安義縣城内忽有盜匪突入警所搶去槍械刦財殺人之事眞可駭人聽聞矣省署警務處接縣商會及知事張繩祖呈報後當卽派員前往調查據個中人言先有匪徒扮作客商混進縣城是日傍晚復來匪徒多人喬裝押犯四人背槍簇擁而行至縣署時即有多匪截斷交通所扮押犯突放手槍直入警所搶得槍枝十桿即在縣署放槍示威旋至志孚當舖及余洪泰金坤和銀樓各店行刦斃事主二傷數十人搶畢擄人抬贓仍向北門白槎大道而去楊省長以該知事平日疏於防範除批令申斥外幷牌示撤任改委沈秉仁（金鑑姪）署理查安義與永修之虬津白槎等地接壤由白槎至星子之白水湖地多荒洲汴鄂湘籍民在彼墾荒種田者不下六七千人良莠不齊盜匪殆過半數該處三面皆水僅一旱路現當春漲則四面皆水非舟莫渡羣盜得此地勢以爲淵藪以故前此星子永修安義新建一帶搶案層見迭出從未破獲安義旅省同鄕會以縣屬邊境盜匪巢穴不少請求清鄕以絕匪害陳督認爲當今切要之舉已飭贛北鎭道趕辦矣 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[江西之軍事雜譚]  
　　陳督前派二十四旅長蕭安國赴鄂與蕭耀南督軍商議聯防事畢回贛蕭爲德國陸軍卒業生舊曾宿衞南海爲黄陂愛重薦充旅長兼充省城戒嚴司令去年調駐萍鄕開去兼差陳督因贛南探報李烈鈞攻贛甚急邊防吃緊特將駐省之四十六團·及蕭部駐萍鄕宜春之四十七八兩團軍隊開往吉安萬安一帶遙爲策應戒嚴司令岳兆麟調任贛南鎭使督師防粤省城有警備隊千餘水陸警察三千足維治安顧統率不可無人仍委蕭旅長兼充戒嚴司令以資熟手已於前日到差陳督嚴令前敵軍隊緊守防線不得釁由我開如彼來犯卽取正當防衞聞李軍現尙按兵不進故大庾南雄兩邊並無接觸消息贛之學界青年一部分希望李烈鈞回贛商界則以粤贛開戰任何方勝必擔任鉅餉糜爛桑梓故不以决裂爲然現在京津湘鄂商民紛開弭兵大會贛人尙無發起者以戰禍未臨頭也月來蘇鄂使者相望於道大抵皆籌議聯防然亦僅彼一書來此一書去歸結於爾爲爾我爲我而已陳督前擬派潘毓桂慰問洛吳嗣因吳赴保督師軍署機要事繁需人籌畫已决令緩行矣 
[廣西平樂兵匪之激戰]  
　　字林報四月十八在柳州通訊云數月來盤踞柳州境内之匪近忽大舉侵犯平樂當爲守兵擊退斬獲甚衆約三星期前該匪先陷雒容大肆掠刼並獲得槍枝子彈無算休息數日更東陷修仁荔浦兩縣荔浦知事及縣中守兵俱降於匪遂東犯平樂平樂距荔浦僅二十五哩當兩小河會合處縣城前環河流後倚高山山上設有砲臺地勢頗爲險要匪衆旗幟係紅白兩色途中復有黑旗土匪一股來會遂圖進圍縣城是時城中守兵只有一千人殊爲單弱當上月三十日河之西岸匪衆前線延兵二哩許其後紅旗招展漫山遍野不下二千餘人惟匪中軍械缺乏大半無槍是日因大雨不絕未行開火夜間雨止翌晨拂曉居民自睡夢中爲槍砲聲驚醒始知雙方已開火守兵藉沿河拄屋磚柱爲蔽互相射擊入午尤劇至下午三時匪衆却退守兵渡河追擊通宵摶戰匪衆大潰星期日晨間復有黑旗土匪一股自北方山後而來守兵經昨日一捷勇氣倍增迎頭痛擊未幾匪衆亦潰兩次俘獲甚衆皆立行槍决樂城遂賴以保全惟四鄕遭掠如洗情形至慘被擄婦女頗有投河而死者此次兵匪大戰尙爲近年來破題兒第一朝往者剿匪之兵恒遲遲其行俟匪衆飽掠遠颺然後前往騷擾閭閻搜羅匪衆所遺而返今茲之役一變往例或者桂省有治平之望乎 
[川省調和制憲談]  
　　十七號劉兼省長所派代表郭開文在裕商公銀號宴請省議會議員會商調和制憲辦法是日赴宴者有嘉陵道尹黄肅方·造幣廠長曾子唯及省議會至誠民本新羣民新羅家祠五俱樂部各有議員二人赴宴席間談及調和制憲辦法議員方面詢問郭代表謂交來劉總司令所提辦法兩種均互有出入究竟調和辦法以何種爲是應請先行决定又謂前者劉總司令派曾子唯爲全權代表與議會商議調和辦法曾電達省議會今又復派黄道尹郭秘書爲代表與議會調停制憲前代表旣未明白表示撤回繼派之代表又未發電通知議會究竟三代表中認定何人爲全權代表亦應請自行决定繼有某議員謂今日各俱樂部所到議員均由郭代表邀請並非各俱樂部代表尤非議會之代表今日實以私人資格赴宴所商只能作爲私人談話云云宴畢乃散 
[豐縣因發行紙幣罷市]  
　　江北豐縣知事余家謀以該縣警察警備隊餉欵無着經地方財政經理局發行紙幣以資維持該縣學生聯合會以此舉破壞地方金融出而反對前日經一高敎員劉得顯萃美校長劉叔箴藝校工師王觀濤率領學生二百餘人游行街市表示反對詎行至縣署方欲入内面見余知事請求取消前議忽由署内湧出警察警隊四五十人各持木棍將學生兇毆一時二百餘學生迫得四面逃避受傷者頗多市面秩序頓即大亂各商號亦異常憤激一律罷市加入反對若何解决日來尙未得有確息也 
[南京快信]  
　　軍署昨午接鄭州來電魚日拂曉趙傑率部圖襲鄭州雙方激戰終日　馮玉祥派隊增援及靳旅彭旅沿途擊散豫軍復經合力攻擊卽將豫軍擊退二十餘里現鄭州直軍雲集開封指日可下 
　　軍署頃接津電吳佩孚抵天津直軍已佔領軍糧城潰退之奉軍經薩鎭冰在秦皇島用砲轟擊火車不能通過張作霖歸路已斷 
　　王正廷昨函蘇議會提倡儲金贖路振務處函議會擬向哈同氏商借十萬元辦理春振議會已電致哈同證明贊同 
　　東南大學定下學期請章太炎來寗講學又該校定十四日起至十七日止在公用講演廳演劇所售票資存作贖路基金 
　　十一年度預算案已編就咨送省議會審議 
　　嚴財廳長赴滬借欵昨已事竣返寗 
　　省署諮議廳長謝學霖升任山東敎育廳長聞謝因魯省敎育經費異常支絀决辭不就 
[杭州快信]  
　　嚴屬甲種森林學校罷課風潮至今未靖各學生現尙逗遛在省昨又發出宣言書數汪和耕校長八大罪 
　　麗水十一師校全體學生陽日電省長及敎育廳省議會許寳駒奉令查辦與原告祝宏猷同來同往情節離奇顯犯嫌疑特先電聞 
　　浙江留日官費生聯合會以目下日本物價騰貴每人每月必需日幣七十九元較原額五十三元不敷二十六元要求增加昨派人在省議會分致傳單請列入十一度預算 
　　省垣大有利電汽公司上年經省議會議决增加官股案無庸另招新股及擬分設董事監察各名額飭由財廳向該公司商辦本年股東常會一致否認沈省長已咨省議會查照 
地方通信 
[松江]  
　　鄉警弋獲客匪新橋境内盤龍塘地方時出刦案該鄕警察分駐所巡官馬亮卿因此加派巡邏嚴密查緝六日夜九時許盤龍塘附近十字十六圖某姓車棚内有持槍客匪多人在彼聚議經該處鄕人見而兜拿匪卽鳧水逃逸並遺有滬局洪憲元年所出之五響快槍一桿惟扳機已被取去並鋼子三排經持報馬巡官派隊追捕旋獲一匪經馬審據供稱劉燦發安徽合肥縣人前在浙水警處當差現因失就至五庫招尋朋友李秀林六日上午由松去滬時在松江南門外面晤同鄕人夏三等七人由夏約同下鄕販鹽致遭逮捕夏等洋槍共有三桿係向某處借來等語馬君再三駁詰仍支吾其詞不承搶刦正由馬君備文解送間又由警察在車棚相近尋獲比利時式鋼子四粒九響鉛子兩排衣褲數襲詢伊是否己物則認爲同伴所有業於七號傍晚併解警所轉送縣署訊辦矣 
　　縣校學藝會紀聞七日爲縣校學藝會之期與會學生爲縣立第一二三四五六高小校·縣職業校·縣立第一二女高校·私立景賢女高等十校三年級生地點·除景賢併入一女高外餘均在各本校獻藝時間·自上午十時至下午四時題目則由勸學所臨時所派監試員持往國文顯爲記吾之家鄕及論學藝會之益英文題則一由中譯英一由英譯中並以差誤字句之英文一篇令之正誤算學題爲比例等十行所有各校試卷已由各監試員帶所請由聘定之閱卷員評閱以便擇尤給奬云 
[蘇州]  
　　逃犯解蘇之審訊高等檢察廳看守所脫逃押犯十名已誌前報茲悉日前有烟犯許廣生請求保釋至申尋訪將功抵罪當奉核准交保派司法警察跟同赴申詎於前日竟在法租界馬路上遇見脫逃之顧懷一名當由法警電話報告地方檢察廳派警持票至法捕房簽字後協同探捕前往拿獲提解來蘇寄禁縣監昨由周承審員開庭研訊據供逃出後即乘火車赴申被拘時因無錢使用擬至城内設法正行之間爲許等遇見等語詢其何人起意越逃餘犯現匿何處均無實話當命還押復訊核奪 
　　部令取締醫生吳縣警察所近奉全省警務處轉奉内務部頒行管理醫生規則特令所屬各縣遵照詳細調查凡醫生資格核與部定規則相符者即取具證明文件及相片履歷等項連同照費印花費呈候彙轉核發執照如與部定規則不合者一律不准應診以重生命郭兼所長奉令後已飭那警佐遵照辦理 
　　城區發生盜案北區文山寺前周姓向在杭州某典當爲夥家中僅有一妻一幼孩前夜（六日）二時許突來盜匪三人面開花臉從屋旁電桿木上扒進出刀禁止周妻聲張將所有首飾衣服盡行蓆捲而去昨晨鄰居聞信代報警區勘緝而周婦已呆如木鷄或謂係受迷藥所致以城區而出此等盜案殊堪駭人聽聞也 
　　平社成立會預聞吳縣崑山常熟吳江等縣士紳發起組織平社以維持正誼發展地方事業爲宗旨現該社已定於舊曆本月十八日假留園開成立大會想屆耆時紳名流彙聚一堂必有一番盛况也 
　　加給鐵機廠工津貼邇來銅元充斥洋價竟兌至一千七百餘文一般手藝工人所得工資大都錢碼結算以致各業均有要求加給工資情形茲聞各鐵機廠織工向亦月給錢碼致亦要求加工即經各廠經理在鐵機公會内開會集議旋經議定每人每月加給津貼錢一千文業已雙方允給由該公會函由總商會轉請吳縣公署備案頒給布告週知聞已奉郭知事核准給予布告送會轉給矣 
　　函請委任鄕董角直鄕董事宋資善等前因該鄕區域遼闊事務紛繁故經邀集紳商學各界人士議舉一人以資襄助當經舉定沈長慰君爲公益董事乃由宋董函請吳縣公署給予委任等情郭知事據函後即經給發委任令飭一切公益事宜同宋董辦理云 
[無錫]  
　　五七日游行演講無錫救國五七團於前日（七日）午後一時在濟陽學校叙集出發走北塘大街進城至公園内碧雲勝處稍息由演講部主任王實恨演講五七國恥徐萼芳演講普及敎育其他會員王夢盦馮國鈞錢仲芳等相繼演說畢即整隊出公園走馬路一帶至西村里景德社交會散隊是日除濟陽校學生加入游行外並有團員錢臥嘗高翔鄒庭良等沿途散發「喂！同胞啊！起來吧！今天是什麽日子？」之簡明傳單各界頗爲重視云 
　　三師附屬運動會無錫省立第三師範附屬小學校於五月七日開第八次運動會團體來賓共到千人以外下午一時起開始運動至六時爲止共演節目三十六節各學生均精神團結動作活潑大爲觀者稱頌云 
　　小輪提早開駛無錫至溧陽宜興及無錫至江陰早班小輪因滬寗頭班車時間提早該項輪船亦將開駛時刻提早改爲上午十時開行昨日通告各界週知矣 
　　四月開菊之奇聞無錫懷上市立第六國民學校操塲旁去歲植菊百餘枝至花謝後枯幹一併剪去至今春俱按時萌芽中有一枝長約一尺幹粗與上等捲烟相等有葉十餘瓣並頗肥美不意於清明節後於正頭上發出花萼一個查見後卽運植盆中其蕊刻與雙角銀圓相仿但花牌已失去不知其色如何現花主願以重價出售或出租幷擬以其價銀充懷上市立第六國民小學學生操衣及添補校具之用聞該校地點在北莊由錫趁周莊輪至顧山鎭極便有淵明之癖者盍往觀之 
[常州]  
　　災賑所召集會議災賑事務所於昨日（七日）下午二時召集各機關各士紳會議到者姚瑞生等十餘人議决案如下（一）芙蓉圩都圩塘前由上海義賑會允撥洋四千元以備散發賑濟惟欵項尙未收到准由姚瑞生君即日前往接洽（二）通江依東依西等鄕無力再行償賑暫從緩議（三）芙蓉圩閘口堤岸准由會中撥助洋六百元籌修 
　　省委來常借漕江蘇財政廳因財政支絀援照歷年預借冬漕辦法將本年冬漕息借訓令姚知事儘五月底以前解庫姚知事已轉函各機關商借昨日財政廳特派借漕委員施君來常即與姚知事接洽姚知事於今日（八日）在署宴請幷請士紳作陪 
[清江]  
　　軍隊設計獲匪駐防泗陽金鎖鎭陸軍第三師連長曹得標上月二十八日因韓家灣地方有匪人胡大攷子葉守龍二人不易捕獲特選帶幹兵數人喬裝前往旣與胡葉二匪相値於途曹即詭向胡等言云某等是上湖馬子（土人稱睢寧宿遷之匪爲上湖馬子故云）昨在金鎖鎭南幾被曹鬍子所獲（曹得標渾名鬍子）今往郭家廟訪郭大爺（匪名）請問開會日期（每歲四月間泗匪必擇期開會一次計議青紗障時應行各事）汝二人何往胡葉二匪不知是計答稱新由滬上歸來所藏槍械已失今擬往盟兄鄭某處設法另購云云曹旋又約二人聚飲遂夥至劉家廟偵緝隊所在地報告擒獲云 
　　敬業學校運動會僑寓清江西人田克迪所辦之敬業中學本月三日開春季運動會一時清江省立縣立各校以及地方人士前往參觀者數近千人茲將其運動秩序開列如下計上午由八句半鐘開始十一句半鐘止共運動十節（一）百碼競走（二）跳高（三）一英里競走（四）拉繩（五）赴學競走（六）十里競走（七）擲鐵球（八）三足競走（九）托卵競走（十）籃球午後則由兩句鐘起五句鐘止共運動八節（十一）傳旗競走（十二）長跳（十三）環繩競走（十四）英文競走（十五）半英里競走（十六）越阻競走（十七）足球（十八）體操最後給奬執行員田克迪敎練員家嘉美楊文春（皆譯音）評判員衛牧師宗醫師夏醫師及家牧師 
[揚州]  
　　新城小火警新城倉巷中段丁家灣頭七日上午五時忽傳火警各處救火會人員聞警携帶器具前往救熄計焚去田正泰雜貨店薛剃頭店卞裁縫店等三家至因何起火互相推諉刻尙未悉眞相云 
　　電報港工情形東台王家港工程處沈秉璜（即運河局工程科長）昨電揚州運河局報告上海華洋義振會工程師維禮士約於虞日晚抵工已商請韓會辦放泰元汽船迎迓並以工次需欵甚鉅請速滙五千元以資接濟 
　　委員查辦路工揚州華洋義振支會開闢之瓜揚馬路前以會長被毆路工停頓茲悉王省長以據黄以霖等報告前情特委任用知事姚希齋爲查辦肇事委員兼任帮辦路工專員以收速效 
[鎭江]  
　　平價局准八日開辦鎭江官紳因預防米荒風潮起見特籌集捐欵開辦平糶現城内啓善堂城外冬賑局兩平易米局均已佈置就緒准於今日（八日）起實行開辦以惠貧民 
　　自殺案兩起鎭江車站剪票員周聘三近因事被調爲查票員周意頗悻悻竟於七晨用剪刀將頸部剪開當經人察覺即時舁送觺辽診治旋因傷勢過重即已斃命矣又西城外轎夫某甲年已五十二歲近因染病十數日未能外出以致典當俱空告貸無門難以圖活遂於八日下午偕同老婦至太平菴對過鐵道上仰臥覓死嗣由滬來鎭之快事行經該處不及察覺竟將甲頭部碾傷立時斃命其老婦則幸經路人施救始未被傷 
　　洋釐漸次回鬆鎭地自奉直戰爭後市面頗受影響洋釐竟漲至七錢一分七八近日戰事將次結束人心始稍鎭定洋釐亦日漸回鬆現已鬆至七錢零半矣 
　　函請息借冬漕嚴財廳長援照上年息借漕欵成案通令各縣遵辦丹徒縣張知事奉令後昨特公函各紳董四鄕公所曁十八市鄕董事等請卽廣爲勸借以資接濟 
　　絲綢市况呆滯近日絲綢兩項因戰事交通阻滯銷路頗見减色較諸春初僅及十分之一刻下白絲每百兩已跌至五十六元江綢每疋亦跌至十三兩左右轉機恐尙須時日也 
　　催欵委員過境財政廳委張以誠赴泰縣東台鹽城阜寗等縣守催解欵以應急需張委業於六日由寗乘車過鎭換座民船過江先往東台催欵矣 
　　遏止工潮之官廳示諭鎭江城内機工聚衆至各綢號要索由軍警解散並經師部出示禁止各節迭誌前報茲再將警察總局布告訪錄如下現在鎭江地方業已備辦平糶並將疏濬河渠以工代振官廳對待貧民體恤無不週到乃有無賴流氓任意在街聚嘯煽惑愚人搶米舉動異常荒謬諭爾機業工人幸勿隨同滋鬧刑章警律森嚴各自安分遵照倘敢故意違抗定即拘拿首要又縣署昨亦發出布告其大致相同並謂各綢號現已捐集鉅欵預備疏濬河渠以工代振云 
[南京]  
　　寗垣破獲大批盜匪月前朝陽門外茅山廟於某日夜間來有土匪三十餘人各持刀械入廟將道士人等一律捆綁搶去銀洋衣物等件約値數百元之譜日前該匪等又在浦口車站附近某錢莊搶刦另一分股在城外侯家塘地方侯姓家·洪武門外某姓家携帶手槍短械搶刧幷槍傷事主得贓甚夥自發生以上各案後該匪等幷未遠颺經東區警察署長趙永平偵悉帶同巡官楊向霖及警廳偵緝隊長樊占鰲化裝偵實當卽督率署員張清波巡官王振華協同下關區署長王文貴先後在城外及下關等處分别緝獲劉得勝朱得勝張三保子羅大義趙永深等二十餘名均係泗陽著名土匪供稱搶刦以上各家不諱其中羅犯去歲曾與駐軍曹營長父仗打死軍隊多人現已解送警廳訊辦矣 
[東台]  
　　講哲學以闢神拳近來江北沿海各縣有妖僧密授神拳一時傳播及於東台城廂一帶兒童三五成羣終日在廟宇演習官廳已出示禁止但愚民仍多不服該縣學生聯合會大中華學社等特於昨日會同公請新近由京回來之哲學家戴守約君假何垜市敎育會大講堂公開講演題爲神拳之哲理說明神拳不過一種精神作用並無若何之神秘惟任其傳播不加禁止則不特有害治安且恐惹起外人干涉於國家體面大有妨碍講時多引日常事業以證明精神作用演講有二小時之久聽者約數百人之衆一時皆大受感動相約嚴束子弟不許更事演習此誠闢神拳之正當而有效力之辦法也 
[徐州]  
　　銀價驟低之原因月來銅邑銀洋兌價異常高漲每元竟可兌銅元一百七十八九枚前日曹知事由省携來振欵數萬元次日每元驟低銅元七八枚嗣銅蕭兩縣又運來振銀二萬元每元又跌二三枚錢市操縱銀錢本無足怪然一般災民則受損不少矣 
[嘉興]  
　　學生採集標本浙江省立第二中學校學生十餘人於七日上午由敎員陳夢奎率領至南門外近鄕採取各種植物標本以作參攷是日所採者以桑葉爲最多其餘雙子葉單子葉植物亦多採集云 
　　請求賠償春花嘉興開濬角里河因將河身開闊剷去南北兩岸泥土頗多曾遭各該地主之非議現地主章明揚等又以開濬河道春花多被踐踏損失甚大特於日前呈縣核示汪知事據呈後已轉呈省署飭令水利議事會提議估計酌量賠償以恤農艱一面已批示知照矣 
　　一高籌備紀念會嘉興縣立第一高等小學校開辦已届二十年特由敎職員發起舉行紀念會俾各界咸知該校之成績現該校紀念會定於五月十一十二兩日舉行十一日舉行成績展覽會將開辦迄今各學生之成績依次排列任人觀覽十二日學藝會並佐以新劇（劇名同室操戈）幷於庭中建造一紀念塔以資紀念業已通告各界請於届時前往參觀云 
來函 
[馬士杰來函]  
　　敬啓者閱昨日貴報南京快信載有運河工程局長馬士杰來省謁齊王兩長報告工振一節查鄙人從民國九年四月已將籌浚運河事宜移交督辦運河局管理原有浚運工程局名義即完全取消旋因督運局函請同段少老黄伯老諸公充任該局諮議比因梓里義務不容辭却此次到省係同段黄諸公因運河善後工費無着與財廳會商籌欵事宜本無運河工程局長名義自屬傳聞之誤帷鄙人近庽姑蘇往往親友通函逕寄揚州運河局多致輾轉貽誤用特具函申明敬乞貴報登入來函門内藉資更正而免說誤不勝感禱馬士杰謹啓五月八日 
雜評一 
[皖省戒嚴（默）]  
　　自奉直勝負判明而後他省可不牽涉戰爭漩渦中宜若人心可稍安定矣然而皖省之人心反覺皇然不安一似岌岌不可終日者何也今者非特人民不安當局且頒戒嚴令必有非常之防範可知其將如外間所傳懼欠餉過多軍隊或將譁變乎然自發餉一月後軍心已漸見穩定則非防軍隊之譁變可知也將爲河南戰事之故懼情勢擴大潰軍或將竄擾乎然自鄭州衝突後趙軍已有退却之報則又非防潰軍之竄擾可知也然則皖之戒嚴何爲哉 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[津浦路今日通車]  
　　滬寗路昨晚已售通車至津之聯票 
　　津浦路白奉軍敗退以來路局派工匠日夜修理至昨日業已修復原狀故由浦口至天津間往來之特别快車及郵便快車定於今日（九日）起照常通行直達天津惟貨車及區間車暫行停駛因車輛不敷分配三等車及空貨車尙在直軍之手之故滬寗滬杭二路局昨日（八日）接津浦路通車之電後即由車務處致電二路各大站知照故滬寗路上海北站於昨晚十一點三十分鐘開行之夜班快車起已出售浦口至天津之聯票矣 
[信陽紅會組救護隊等之電告]  
　　本埠紅十字會昨午接信陽分會來電云紅十字總會總辦事處鑒時局不靖信陽地界鄂豫誠恐發生戰事分會今在城鄕組織救護隊·婦孺救濟所·綳帶所·醫院·等請查照信陽分會代理會長薛繼逢陽 
[旅滬公民對吳佩孚之諍言]  
　　願乘戰勝雄威從事建設 
　　國聞通信社云茲有旅滬公民周醒民等致電吳佩孚言頗動聽錄之如下保定吳子玉將軍偉鑒戎馬書生威名蓋世下風迭聽無任欽遲君子愛人以德竊有不能已於言者夫順天者存逆天者亡徐世昌麻木不仁在今日已無存在之餘地而執事反與之狼狽爲奸竭力擁護用意何在此不可解者一也兵凶戰危古今同槪况今日鬩牆之爭其目的全在權利執事讀書明理寗有不知乃專以窮兵黷武排斥異己爲能事愛國愛民者果如是乎此不可解者二也執事每與人戰必詈人賣國誇己愛國藉以鼓吹輿論其設心不爲不巧然事變境遷又適成爲反比例明於責人昩於責己此不可解者三也粤奉携手出自道路傳聞瀋張此後能力改前非服從西南命令與否尙不可知然此次以統一爲名事雖失敗吾人似未可厚非足下倘能自處退讓立於督察地位視孫張接洽條件如何再定解决方針未始非圖謀統一之機會今執事計不出此而抱成則王敗則寇之思想作梗破壞出於一戰將軍氣槪豪矣其如生靈塗炭何此不可解者四也不得升擢則稱菊人先生一得顯銜卽稱徐大總統於交系安福系則稱亂黨於靳雲鵬潘復張志潭輩則引爲知己此外决堤淹民截稅刼欵種種假面具早已盡揭尙欲欺世盜名以售其奸國民豈健忘若是此不可解者五也總之權利之爭勝之不武公民等唯恐此後統一與民治將與執事愈離而愈遠終無望耳願執事乘此戰勝雄威從事建設逐徐迎孫去奸迎賢守軍人之本分助國民之自治則執事威名將並日月而俱朗矣（下略） 
[楊砥中電告直軍戰勝之經過]  
　　海軍總司令公署副官楊砥中於去年湘鄂戰爭時經兩湖巡閱使吳佩孚調往前敵參預軍事計畫甚爲得力吳氏頗器重之此次奉直開戰吳氏仍調楊副官同往軍前以資臂助自上月杪奉直開火後海軍總司令公署每日接得楊副官由戰地發來電報日有數通報告甚詳因關軍事動作嚴守秘密外間無從探悉現在直軍大勝奉軍潰逃出關之經過情形昨日楊副官電知本埠海軍總司令公署蔣總司令備核矣 
[工商三團體勸請罷兵之會議]  
　　本月十三日 
　　中華國貨維持會工商研究會全國工商協會昨發通告云奉直稱兵金融奇緊吾三會同人在工商言工商深慮長此相爭不特燕地同胞飽受鋒鏑之慘即吾江浙商民亦豈不同受涸鮒之厄爲擬邀請全體討議電稿切實勸告兩方速罷無名之師以利國家而惠商民事關重要敬祈撥冗惠臨至深盼禱會塲假九畝地新舞臺後面高墩路中華國貨維持會會期定陰曆四月十三日下午二時幷希台洽 
[德領署否認德人參贊吳軍]  
　　聯合通信社云當奉直備戰之初外間傳吳佩孚有聘用德人代製毒氣砲之說茲據本埠德國領事署有責任之某君謂該署自傳前項消息後卽經電駐京德國使館曁漢口天津領署詳密調查刻已先後接覆聲明絕無德國人民在吳佩孚車中擔任何種職事日内卽將函達登載該新聞之各報館要求更正云 
[稅則委員今日開會]  
　　葡萄牙副代表到滬 
　　修改稅則委員會今日下午二時假總商會開第二次會議聞此次所討論者爲調查年度之報告及物價標準之確定按此項議案中國方面曾在第一次會議時提出以十年度十十一十二月份及十一年度一二三月份六個月間爲標凖當時各國亦無異議惟尙須經過調查及研究種種之手續至此次會議時提出討論又葡萄牙副代表已於昨日到滬今日當可出席會議云 
[顧維鈞明晨抵滬]  
　　船泊虹口碼頭 
　　國聞通信社云駐英公使顧維鈞博士回國一事疊誌報端茲聞顧使搭乘之大英公司開邦號船明晨四時可以入口准泊虹口碼頭本埠交涉員許沅及交涉署秘書楊小堂陳世光等已定届時往碼頭歡迎並派軍樂隊往迓又據政界傳聞顧使此次回國有繼任外交總長之希望云 
[南京路集欵贖路之提議]  
　　南京路商界聯合會王才運昨因贖路問題提出議案云贖回膠濟鐵路一事爲我國在華會差强人意之事政府肉食諸公何足與謀且庫空如洗何從得此巨欵還我大好河山本埠有儲金贖路會之設立主其事者爲余日章凡我國民對此千載一時之機會豈容輕易放過况此種挽回主權之舉責任應在全體國民該路之能早日贖回與否全視國民之能力充足與否前此空言挽救業經無限之犧牲此時合力收回尙恐及期而狡展爲此提出意見務望本路同人加以贊助盡力提倡俾聚沙可以成塔集腋可以成裘盡國民一份子之義務保國家數百里之主權想諸君子必樂與贊成也王才運提議五月八日 
[各界之國恥紀念聲]  
　　今日爲五九國恥日各路商界及學校社團咸以此日爲我中華民國奇恥大辱之日不可無紀念遂先期凖備以便臨時有所表示以引起國民愛國之心茲將各方面之情形紀錄如左 
　　貴州路逢吉里各路商界總聯合會議决今日懸掛半旗休業一天昨通告各路分會略爲茲送上五九紀念單若干紙務望逐戶分送並關照各商店懸掛半旂以表示國民之態度與精神並定於是日上午十時在本會事務所舉行紀念大會請貴會各位議董出席外並請再推代表二人同時蒞會以誌國恥云云紀念單文曰國恥紀念休業一天 
　　昨日山東路愛多亞路湖北九路等商界聯合會發出通告標題『籌欵贖路爲實在之雪恥紀念』文曰我國國恥多矣而五月九日爲國民最痛心疾首之日是不可不有以紀念我商界對於此日將何以表示哉游行乎休業乎證諸從前之經過覺並不因此足引起國人雪恥之心不然抵制劣貨早已堅持到底矣本會有鑒於斯故擬易空虛之表示而爲實在之紀念所謂實在之紀念卽方今全國人民所熱心提倡之籌欵贖路一事是也本路各寳號請於此日營業所獲酌量認贖路欵繳由本會存行生息明知車薪杯水無濟於事而集腋成裘何患難爲尙希協力同心勉爭此氣將來贖路成功卽爲雪恥之日如此五月九日之紀念爲不虛矣區區之意尙希鑒察是幸注意（一）全路商店於本日下午一律懸半旗以誌國恥（二）勿休業將是日所得營業之利益充贖路之儲金（三）是日下午六時提早停市卽在本會開國恥紀念大會時間下午八時會所在金隆街美倫里九號 
　　工商友誼會昨發出通告云逕啓者中華民國五月九日爲我國前北京袁政府承認日本提出二十一條之國恥紀念日本會陳請各界夥友工人自由休業一天下半旂誌恥外按照本會章程第十四條第三項之規定特開全體大會爰訂於本日下午一時齊集本會開會屆時務望各會友及各界勞動者各工團體代表一律到會共圖補救方針俾此項國恥早日消滅洗刷我國奇恥大辱除函達外特此通告祈各位同志注意也又附開會秩序（一）主席報告宗旨（二）請來賓演說（三）　會友發表意見（四）全體呼中華民國萬歲三聲行三鞠躬禮（五）老工楊草仙書國恥對贈會友（六）贈送夥友報每人一册（七）贈送山東餅每人二品（八）散會後前往綸華工廠參觀出品成績（九）分組演說團赴各地勸化國民愛國雪恥 
　　本埠南洋橋中華救國十人團聯合會演講團團員朱昌利余屛又殷遂生陸雨蒼丁福葆周長公等赴吳淞演講地點在該鎭戲院旁隙携有粉繪圖一巨幅圖中繪一某國人與一中國人握手某國人手上滿生棱刺以致中國之手血如注上書親善兩字朱昌利講題爲力爭膠路殷遂生講題爲五七國恥歷史並唱魯案近事小曲丁福葆講題爲地方自治少年宣講團團員胡硯香亦登塲演講合羣之必要借物譬喻時聽者百餘人咸津津忘倦返滬時已萬家燈火矣 
　　本埠少年宣講團游行宣講隊谷釗塵何佛村洪志堂等於昨日（七日）在福佑路宣講（國恥歷史）（國人好虛文之敗事）（紙烟之害）聽者二百餘人均感動並有該團附設上海華英公學學生李克定楊文德李原良於丹仁等在旁參觀以爲學生課餘從事宣講之預備明日（九日）國恥紀念該團仍出發專講國恥歷史 
　　愛文義路毓賢高等小學校昨日午後開敎務會議由該校校長主席其討論事項如下（一）參加日本長崎萬國敎育展覽會之成績一百三十餘件業由敎育廳來函聲明轉送全國小學成績展覽會議决增選本學期成績若干送往參加（二）五九國恥不放假是日午後舉行國恥紀念式以誌哀痛並搜集國恥事跡編作童話演講俾啓發兒童愛國思想（三）級任敎員試騐採用六學年制之報告討論良久方散會 
　　文監師路西首上海平民義務學校自民國九年春季創立以來對於學務計劃莫不積極進行近聞該校已請方樵苓方椒伯孫梅堂洪雁賓何立卿童蓮生忻紀香等諸公爲校董聞將近擬開新舊校董成立會並今晚七時舉行五九紀念會云 
　　華界胡家木橋香烟橋路上海聯益善會設立之義務夜校學生於今晚在會舉行國恥紀念又該會宣講團組織以來頗形熱心故四川路商界聯合會特邀該團員至會舉行定所演講當必有一番宏議也 
　　中華國民勵恥會發通啓云逕啓者本會每届國恥紀念日均印贈國恥紀念品原欲藉以策勵國人國恥之觀感本届國恥紀念日特預請黄奠華先生左捥鷄毫法書國恥對聯印贈各界茲奉贈一副卽祈哂納裱懸聯作庭呼之助惟黄君在本會惠書國恥紀念品及各界求書國恥紀念之件向不取潤歷八年如一日而他項書件由本會代求者所得潤資亦盡數捐入本會實爲有心策勵國恥之士倘蒙於黄君法書賜以介紹或加鼓吹俾本會多得黄君潤資之助卽可以之廣爲印贈國恥紀念品則感荷公誼佩紉無量云云其聯云『國於此土貴能守恥不如人尤可傷』 
[八團體國是會議之談話會]  
　　討論對付責難者 
　　八團體國是會議於昨日下午四時半起在總商會開談話會到張一麐黄任之邱醒旦等二十人先由黄任之推舉韓希琦爲主席韓固辭後乃改推林大魁主席次由書記孫籌成報告各地新派代表各界聯合會來信質問組織大綱及工商友誼會質問等事報告舉邱醒旦發言謂昨日開幕時工商友誼會代表當塲責問本席答以三日内當有圓滿答復現在可公推代表一人前往解釋衆議由會寄以組織大綱使得明白研究又各界聯合會來信亦以同法對付之次黄任之謂現在到會代表計有十三省區依組織大綱須十四省區可以開會現在河南有縣商會派有代表到滬惟未經聯合推舉與組織大綱不符如承認該代表可爲正式代表則可足十四省區之法定數又沈信卿謂現在到會團體有未足復到團體之過半數衆請書記調查五時三十分散會 
[國是會議復到之新代表]  
　　江蘇縣商會合推三人 
　　全國商會聯合會江蘇省事務所昨函本埠八團體國是會議云敝事務所擬援上年商會聯合會推舉代表辦法通函選舉每一商會函推三人由敝事務所彙齊檢查以得票最多者爲當選現查蘇省各商會函推代表其得票最多者除馬君息深蘇君民生聶君雲台已被推爲各總商會代表不能兼任外其次多數者爲鮑君執之沈君幼樵周君彝臣三人合充蘇省各商會代表之任云云 
[菲列濱請願獨立團過滬赴美]  
　　星報云菲列濱赴美請願獨立委員團由前菲島參議院議長奎松氏及現衆院議長哇斯米拉氏爲主任於昨日乘樞石邦號過滬赴美其目的乃在請美政府即許菲島享完全絕對之獨立團員中有參議員六人衆議員九人及内務司長並顧問若干員 
[濬浦局續聘海工程師已簽字]  
　　濬浦總局總工程師海德生之合同已於本屆期滿前曾提議續訂五年當因滬紳對於改良港口問題紛電部省極力反對尤以塘工局所請不再聘用洋員爲最烈故當時此議中止茲聞海工程師已定六月一號返瑞典本國其繼續聘訂合同聞已經三局長簽字照舊辦理云 
[韓刺客之傳欵傳信]  
　　國聞通信社云前次行刺日本田中大將未成之朝鮮人吳宗義偕同拘禁中之日人田村忠一逃走以後日來本埠日本總領事館方在盡力搜查之中迄無何等發展昨日某日文報載稱田村及朝鮮人某已被捕獲等語比經調查確無其事云 
　　八日上海日日新聞云脫獄刺客吳宗義田村忠一二人之行踪目下華租各界之警察協力嚴搜未有何等消息前日斐倫路二百三十三號元村脚踏車店所遇之騙客甚欵其卽係田村日總領館警察已通告租界警察開始新活動云 
　　又云金益湘由大峯藤浦兩警察護解長崎後昨日日本總領事館接到長崎來電稱金已解交長崎官憲所有金吳兩刺客使用之兇器及其身分等均經一幷呈送云文滙報云今晨日文經濟報載稱越獄之韓人吳宗義已於昨日午後二時左右在虹口方面緝獲又本月五日晚十時三十分有韓人某在武昌路北四川路轉角處守候電車爲包探拘獲現疑該韓人爲高麗獨立運動之領袖曾助吳越獄云云今日向日領事署探詢據稱二說均屬子虛 
[四公司木工要求加資罷工紀]  
　　星報云美藝公司福利公司泰昌公司彙司公司之木器工人若干宣布罷工要求將每日工資自七角六分增至一元零一分罷工者多爲上海人甬籍工人均未加入 
[法水公司小工風潮續紀]  
　　昨日午後已有上工者 
　　南市董家渡法自來水公司工人三百餘人因不滿意於新監工西人致生罷工風潮已誌昨報茲悉該管警區拘押之工人汪得勝陳渭堂等六名昨日午後由法捕房華探目程子卿等持片至警區帶回盧家灣總巡捕房經捕頭將各工人逐一盤詰據稱並未行兇實因該監工西人到廠祗有二天工人被其責罰者已有五六人故此不能滿意等語旋捕頭派人勸罷工工人即日作工聞多數工人於昨日午後已經上工其餘一小部份工人大約今日可望照常工作云 
　　星報云顧家宅法自來水廠因新濾水池急特竣工以供夏季之用曾加雇華工三百名趕速工作嗣因工事進行甚緩將工頭某華人辭歇改用羅馬尼亞人巴爾蘭達氏監工巴氏於星期六日上工後因工人工作懈怠散工時不肯發給工資於是工人齊起毆擊之巴氏身受重傷已經送入醫院當時法捕房得報即派捕頭到塲將鬧事工人驅散並拘獲六名昨日該水廠復請捕房派捕保衛今日原有之工人六十名照常工作餘均罷工 
[昨日之國内滙兌市]  
　　昨日國内匯兌京津濟南青島仍無市漢匯洋例跌一兩計每千兩洋例合申元一千零二十六兩七錢五銀元不動每千元合申洋一千零零二元沙市九九銀每千兩合申元一千零七十兩宜昌宜平跌五錢銀元不動計宜昌宜平每千兩合申元一千零二十九兩銀元每千元合申洋一千零十二元其餘别滙變動甚少其每千元對於上海銀元滙價計九江一千零零五元蕪湖一千零零四元重慶一千零零四元半南京蘇州鎭江揚州各一千零零二元半清江一千零零五元無錫常州宜興常熟南通各一千零零二元半杭州寗波一千零零三元温州一千零零五元嘉興湖州紹興餘姚一千零零三元蘭谿一千零零五元海門一千零零四元福州厦門一千零十元均不動重慶九七平銀每千兩合申元九百八十五兩銀元平萬縣九七平銀每千兩合申元九百九十五兩銀元平亦均不動云 
[昨日之外幣現市]  
　　昨日外幣交易不甚暢旺市價除花旗票老頭票略跌外餘均不動由各錢莊做開現貨行情計美金票每鎊買價八元賣價八元零五分不動荷蘭票每盾買價六月四分半花旗票買價每元一元七角六分賣價一元七角七分較前日市跌三釐馬克每馬克買價七釐二五法郎每法郎一角五分八釐新嘉坡銀元買價八角九分賣價九角香港銀元買價一元零零三分賣價加五分亦無變動惟東京老頭票跌三釐計買價爲八角四分二釐云盧布因大盤不動故價亦立定計千盧布新票每萬盧布買價三兩七錢五二百五十盧布新票每萬盧布買價一兩零五分五百盧布老票每萬盧布買價十五兩二錢五五盧布至二十五盧布票每萬盧布買價九兩五錢綜之昨日市面沉悶呈呆滯之象云 
[各種顔料之市價]  
　　德産靛油現自該國恢復商業以來舶運來華遂旺銷塲亦增加且美國瑞典等處市上皆已售開目下謙信愛禮司汽巴等三牌皆爲正牌貨滬上存底雖甚豐厚而市價頗能平穩每擔計元五十三兩其外雜牌者自四十五兩以至五十兩如北方戰事結束客帮活動市面當可看高 
　　硫化元係德貨染淡藍色顔料之一種各染坊近染時色綢緞多用之現價每擔三十二兩至三十一兩白光元每斤一兩二錢至一兩三錢 
　　硃紅各項牌子甚多如謙信愛禮司禮相順全隆等均爲老牌或裝聽或裝瓶皆以磅數爲標凖每百磅價五十六兩至六十六兩 
　　品色青蓮種類不一亦以牌子商標售開受人歡迎現頭號每百斤二百五十兩二號貨一百七十兩三號一百十兩品綠每百斤三百二十兩品藍最貴每百斤四百兩粉子藍三百兩上下 
　　靛粉卽靛青粉貨亦高低不一色鮮明而質濃凈下缸可多染次數者爲佳高者每百磅價一百兩次者祇須五十兩僅及其半數云 
 
 

Page 14

 
 
[昨日之金融市况]  
　　昨日現銀幣之價略大上午曾至七錢二分七釐三七五下午又回小至七錢二分六釐五比前日大一二五四月半期洋午前七錢二分七釐八七五下午七錢二分七釐三七五與上日同 
　　銀拆上午二錢五分下午二錢二分各銀行收欵約五六十萬兩 
[友華銀行滙市報告]  
　　昨日友華銀行匯市報告云星期六倫敦大條銀價近期縮半便士遠期三七五紐約銀價縮至六角九分倫敦紐約滙價未動仍四元四角四分七五今日此間各國滙價僅日金縮至六十二元七角五分開盤時市况有見硬之勢其後微平晨間英鎊成交價五月份三先令六便士一二五六七月份三先令六便士美金成交價五月份七十八元六七月份七十七元七角五分午後英鎊成交價五六月份三先令五便士八七五美金成交價五六月份七十七元七角五分銀行售出價英鎊於五六月份交貨者三先令五便士七五美金於五月份交貨者七十七元六角二分半六七月份交貨者七十七元五角收盤時市况堅定星期六中國在倫敦售銀倫敦市况堅定紐約未有成交 
[棉紗市面之昨訊]  
　　棉紗市價時被一般空頭公司藉大局時機爲操縱或大或小常有關係前日星期標準紗無市面現紗堅漲昨日晨間交易所及取引所開盤時近遠期抬起一二兩至二盤即被空頭放出壓小午後又售出共有數千包其跌小之原因即爲豫督趙倜與馮玉祥軍開戰之消息川帮仍買進二十支及十支本紗三百餘包汕頭廣東香港北帮江西等帮其買本日紗一千六七百包公會小包本紗亦有成交二三百包現紗亦受影響然奉直戰事已將平息故趙馮之戰當不致延長云 
[禾屬繭汛近聞]  
　　本埠某號昨接嘉興快信云嘉屬南鄕沈蕩新篁鳳喬等處近來蠶汛大帮已届大眠據各鄕人稱今年頗稱平穩葉價每擔一元七八角之譜惟今歲種子發育時大半未能出蟻蠶少葉多而桑葉報頭尙好故葉價未致陡漲如天時晴正再隔四五天可有把握葉價終須以蠶汛爲標凖今難預知若得蠶葉兩佳今春鄕人可稍輕負擔也 
　　聞該處往年兼售蠶種戶因去年存貨早罄昨今兩日紛紛赴餘杭揀辦 
　　餘杭各鄕春繭已届上山日内將可落繭惟該處繭行開秤尙須三五日云 
[台州新茶已到滬]  
　　台州茶昨日見新由招商局之廣濟輪船運到四十餘件係屬紅茶該輪抵埠已下午五時各行家不及扦樣看貨本埠門莊各茶號聞知均向行家開買行家以貨尙未見未能定盤俟翌日閱貨之高低即行開盤售賣云 
[新菜子上市]  
　　菜子洋莊購辦榨油去路甚大尤以日本爲最上年冬間滬地陳菜子價大至五兩以外今届二月以來行家已願先抛售與日商者爲數不少價亦與陳貨仿彿現溫州新菜子業已上市由招商局廣濟輪船等先運到一千餘包開盤價在五兩一二錢前昨兩日略小售四兩八九錢聞本年台州各屬收成尙好貨身乾潔蘇屬各地新貨亦將上市若收成能豐稔滬地市價或可再鬆也 
[近週中之洋布市况]  
　　商情通訊社譯瑞和洋行報告云近來布市英國方面工資問題業已平定故曼鳩史德市面已有較形和樂之象各廠接受訂貨頗屬不少而尤以印度方面需要爲最華商方面雖有去電無奈出價太低漂白布及絲光較形活潑自政局風潮以來亦有停頓之勢本埠市面自奉直開戰以來火車拆毁交易斷絕以致人心恐慌商務上之受影響固人人知之惟咸謂二三日中雙方勝負即可决定於是由戰爭而趨於和議一如昔時社會空氣稍得平靜本星期中呌貨莊依然停市洋布交易殊屬停頓惟有幾種呌貨牌子仍以前盤之價成交至於已購之貨出貨情形亦尙活潑本星期中因西商賽馬故曾封關數天云 
[司法會議籌備處談話會紀]  
　　定九月十七日開全國司法大會 
　　全國司法會議籌備處昨日（星期一）假上海律師公會開第三次談話會到會各省法團代表如阮恂伯·姜寤非·陶席三·姜赤城·孫志山·張雲摶·范介生·周篤孚·孫心齋·沙廉泉及籌備員王開疆李昌姚文壽黄啓英等十四人午後五時開會由籌備主任張雲摶主席報告籌備經過情形並謂本會原定五月一號開會現已到及在途將到代表不及二十團體人數僅十餘人查全國律師公會五十四處法校亦有三四十處每處一人計可達八十餘人過半數當有四十餘人方可開會此事關係全國司法本極重要理宜從容討論故會期不妨稍延又開會之前組織大綱亦屬至要自宜先行起草以備開會取决再經費如何分擔今日不妨討論遂由各代表互相磋商良久决定議案三條（一）大會日期議决陽曆九月十七日號爲全國司法大會日期（二）組織大綱議决公推杭縣律師公會代表阮恂伯起草俟起草完畢由本籌備處通電與會各團體俾更簽註意見並將議案提交本籌備處（三）經費問題議决自三十元至百元由各法團自由認定議畢即散會 
[基督敎全國大會第五日紀]  
　　昨日基督敎全國大會代表第二次討論關於組織協進會問題首由事務委員長余日章博士聲明兩種重要事項（一）行將組織之協進會純爲顧問性質决無權管理各敎堂敎政與敎道問題（二）協進會之事務專爲協和全國各基督敎會推進各種同力合作事業决非太上敎會之組織即由各代表逐條討論除第七第十項外除皆按原案討論通過又晚會餐於八時由本埠梅華銓夫人演說基督敎家庭之搆造福州朱立德君演說學生事業後由燕京大學敎授誠冠怡女士演說婦女在敎會之地位整日間大會全體代表討論精神百倍議論宏大五日間代表藉團結之精神發抒個人懷抱而求國利民福者當以此日爲最云 
　　又昨晚八時全國大會諸代表演說中有世界宣敎會協進會總幹事歐德模君演講中華基督敎協進會問題歐君按照歷年辦理世界敎會協進事業之經驗本五項意趣演述之（一）基督敎協進會旣以全國名義發起應予以中國人完全自由以不妨礙其自行發展爲最要（二）組織之性質要以華敎會與西宣敎會爲二組合之凖世界各種協進機關爲國罕見者然則相度今日國内事實二者又有缺一不可之情形惟能奏成功者專在「少說話多作事」卽可（三）此項機關之利益在首先犧牲個人意見而加入此種團體内依事實論之在一團體内至少應獲兩種利益（甲）可發明自身之錯悞（乙）爲增厚團結思想（四）敎會事業中之鞱略欲實行一種大計畫絕非一團體所能事今日敎會如行軍然亟須以此種協進會爲帷幄而運籌於先然後方得决勝千里之外（五）基督敎機關之異於其他機關者在以靈力爲元始能堅持天賦之靈力者則於事業中亨通利達矣 
[青年會之衛生展覽大會]  
　　本埠青年會鑒於滬上居民衆多五方雜處大都缺乏衛生常識故每届春夏之交易致發生疫癘若不急事防備一經蔓延死亡相繼拯救無從爰訂於明日（十號）起至十三號止舉行衛生展覽大會四天陳列各種時疫瘡毒以及危險病症圖畫模型於該會所以供各界士女瀏覽研究並由該會隨時派員詳加指講幷請醫學名流宣講衛生要旨加演關於衛生種種大電影任人觀覽使明其原理知所預防更有學識素宏久經考據之眼科及牙科醫學博士多人參加該會爲人醫治齒目諸疾各盡義務不取診金先於今晚八時舉行展覽大會開幕禮業經該會柬邀各界會員參與典禮聞何護軍使許交涉員總商會聶會長等對於斯舉深表贊同署名發起以示提倡云 
[滅除蚊蠅之二次會]  
　　吳偉士博士蒞會 
　　江蘇省敎育會上海縣敎育會上海縣童子軍會家庭日新會致各學校各公團函云敬啓者滅除蚊蠅會第一次會討論進行方法决請江蘇昆蟲局專家指敎並請官廳贊助即經本會等專函邀請江蘇昆蟲局局長吳偉士博士蒞滬於昨日先約淞滬警察廳滬南滬北工巡捐局代表在會談話極爲接洽前定本月九日下午七時在省敎育會開第二次會茲承吳偉士博士先於今明兩日巡視南北市地方衛生情形後届時親自出席並將帶滬之各項滅除蚊蠅印刷品及應用器具多種陳列會場詳爲講演工巡捐局局長姚石蓀君亦允轉邀警察廳長徐輔洲君共同列席藉商切實進行辦法此事得各方面如此熱心贊助洵爲難得之機會爲再專函奉達届期務請撥冗准時到會共同商榷以速進行無任企盼專頌台安云云 
[俄災振濟會消息]  
　　俄災振濟會上海部於昨日致各股主任書云逕啓者本會進行一切至此當作種種收束辦法茲定明日（九日）正午開董幹兩長與各股主任會議討論一切收束事宜屆時務乞撥冗蒞會云云 
　　又該會昨收到欵項如下廣東浸信會十五元小洋二百十六角惠中學校十四元小洋四十五角銅元十三枚進德女校三十七元小洋三十五角明德學校三十三元小洋一百四十七角銅元十三枚明强中學一百三十七元小洋五百二十一角銅元八十四枚晏摩氏女校四百六十五元小洋五百七十八角銅元二百二十三枚李鳳池一百零四元司徒博三百四十二元小洋六角楊廷煊十二元金子文五元金大成一百十三元小洋三十三角劉梯青二元何茂如五十元席嘉蓀五十元萬鑫昌十元致祥莊十元 
[絲綢機織會年會紀]  
　　九畝地江浙絲綢機織聯合會於上星期六開全體大會選舉第二屆正副會長下午三時振鈴開會由會長王介安主席孫錚紀錄首由主席宣佈第一届本會經過情形云自九年八月至十一年四月計開常會及臨時會一十八次議决案計八十五件收到電函二百十件發出函電及通告一千二百二十三件而本會辦事成績之最形重要者莫如力爭限制繭行及呈部批准整頓蠶桑絲綢辦法六條案其餘如減輕朝鮮新加稅案另銷違法繭行朦領繭帖案拆除繭行私灶案取締浙省踏莊案維持絲綢原料案呈省飭縣調查繭行繭數並不准朦領繭帖案等與絲綢機織業有莫大關係次宣讀吳興縐業會館及吳興絲織公會連署公函略稱近來浙湖絲縐市面停滯異常致各縐莊織廠幾至一蹶不振若不預籌善後之策消敗立見敬乞貴會開會集議討論維持方法云云旋經各會董討論良久遂决定三種辦法（一）函請國貨維持會刋印勸用國貨傳單隨報附送（二）函請國貨維持會組織宣講團按期演講（三）現悉嘉興七里絲洋商抛價每擔銀八百一二十兩合中國絲價約七十元左右將來新絲上市不能看賤即將此意通函二省在會各團體請即日召集同業宣佈此意勸導各業不必將存貨急於抑價售脫以維市面而保血本云議畢投票選舉由汪星一開筒檢票計共六十六票逐一唱名結果王介安得五十六票當選爲正會長金溶仲得二十二票徐吉生得二十票當選爲副會長其文牘·會計·經濟·各會董均仍連任惟會計會董潘俊夫以久病未痊由衆推席嘉蓀擔任並定於下期常會歡迎新副會長散會時已萬家燈火矣 
[商工實業銀行籌備處宴報界]  
　　昨晚六時上海香港商工實業銀行籌備處假座四馬路倚虹樓宴請報界人士到者二十餘人由該行籌備處謝復初朱康哉君等招待宴次謝復初君發言叙述籌備情形謂股本四分之一已將招足香港方面贊同並將於月内赴港一行以資接洽至十時許乃散宴 
[盜匪刦錢莊續誌]  
　　縣商會函請警廳嚴緝贓盜 
　　淞滬警察廳徐廳長昨接上海縣商會公函云敬啓者據錢業董事王伯塤偕同泰興錢莊經理人杜竹生來會報稱敝莊設在鹽碼頭老馬路昨於陰曆本月初十日晚八時許突有口操北音盜匪四入闖門直入三人進内一人把風以手槍嚇禁聲張店夥見勢不佳伏不稍動該盜匪　卽將洋箱撬開搶去現洋六百元鈔票洋七百九十三元又同豐裕支國寳銀行票洋五十元呼嘯而去臨出門時在左近信太弄開放手槍一響並傷及行路一人以光天化日之中該盜匪竟敢明目張膽肆行搶刦地方治安受害非淺爲特據情報請貴商會迅予函報淞滬警察廳令飭探警從嚴捕獲盡法懲治以安閭閻而保商業至爲公感等語前來查十六舖迤南老馬路一帶商店櫛比崗警林立况時非過晚該盜竟敢如此橫行商民豈能安枕近來南市搶案迭有數起爲害治安關係非淺據報前情相應函請貴廳長飭下警探從嚴偵緝務期贓盜並獲盡法懲辦並請飭各區署所一體嚴緝並飭崗警於服務時間加意防護以杜後患至紉公便 
[山額夫人之宣傳忙]  
　　在中國分設機關之計劃 
　　國聞通信社云提倡節制生育之山額夫人自前次在滬公開講演一次後即於次日怱怱乘輪赴粤聞夫人現正在廣州一面從事公開演講一面製成淺顯文字使一般人易於瞭解夫人以爲中國實爲蒔種其主義之良好園圃將竭力從事宣傳其預定計劃擬在上海北京廣州三地分設機關而以北京爲總機關現正與一般同情之中國青年函札往還從事籌商云 
[車檢察長履新]  
　　新任署理上海地方廳檢察長車湛清字顯承於昨日上午十時由東亞旅館乘坐馬車蒞地方廳由黄用中檢察長同各檢察官歡迎入内在會客廳茗談後黄檢察長即將印信文憑及一切案卷面交車檢察長車君即接印視事少頃各書記官與錄事法警等一一禀見車檢察長諭令照常服務黄檢察長交卸後卽日返蘇州高等檢察廳首席檢察官職務未幾車檢察長發出布告仰訴訟人等一體知悉 
[密勒報鮑惠爾氏已來滬]  
　　密勒氏評論報主筆鮑惠爾氏（Ｊ·Ｂ·Ｐowell）去歲因事赴美迄今已一載有餘現已於上星期來滬仍從事密勒報筆政此次美國商會在華盛頓開會鮑氏被派爲旅華美國商會出席代表曾提議數則均有利於旅華美商疊次經大會通過故美國商會於上星期五特贈鮑氏白銀烟盒一隻以表揚其成績當華盛頓會議時適鮑氏亦在該處曾竭力襄助中國代表太會開幕時鮑氏謂此會爲全世界第一次之集會中國之加入誠有益無舞故在斯會中中國得以收回膠濟路等種種利權鮑氏實與有力云 
[鐵路人員要求規定養老金]  
　　滬杭甬鐵路全路人員因目下海關郵政各機關均規定有職員退職時之養老金章程鐵路人員性質與上項機關之性質略同而於養老金獨未釐定各路員難免有向隅聞已由車務處各站人員於前日聯名呈由車務總管轉詳局長要求規定路員養老金章程俾各路員因年老或其他正當緣故退職時有所贍養同時其他機關於機務工程人員聞亦有同樣公函向各該領袖請求轉詳局長核辦矣 
[律師公會評議會紀]  
　　上海律師公會昨日開第四次常任評議會到者爲正會長張一鵬副會長張家鎭評議員蔡倪培沈時復席裕昌沙訓義潘承鍔孫鑑等午後四時開會提議各事如下（一）欠繳會費問題議决會員屈嗣奎王詢等於一星期内呈報退會以後凡欠滿四個月者責成本會幹事員查照歷次議决案辦理（二）刑事義務辯護判决後向不送達判决書以致辯護人不能知其結果應籌救濟之法議决呈請江蘇高等廳及地方廳遇有義務辯護之案應由廳鈔判决書送辯議人（三）上海律師公會購地建築會所不可少緩惟經費支絀如何籌措議决上海爲全國觀瞻所繫將來全國律師聯合會亦須徐圖發展應由本會發起籌募欵項以期早日購地建築會所議畢各用茶點而散 
[烟兌業衆和社職員會紀]  
　　滬南烟兌同業和社昨日午後兩時在東姚家弄烟業公所開職員會首由主席沈子卿報告本社簡章業經起草員擬具二十條有無修改之處應先討論俾便大會時提出當經逐條宣讀略有修改通過次由調查員報告所發之價目單各同業均認爲公允一致贊成照單出售市面已有劃一氣象尙有未曾發到之處來會索取者應再分段分發以免遺漏公决由調查員詳細調查按號分發倘有遺漏之同業儘可來會自行領取幷報明地址牌號以便列册隨時分送次提議取締紊亂市價辦法公决本社所發價單均照進本公平規定不過求免虧本斷無紊亂業規之事本社以平準市價爲惟一之宗旨倘或有人有意高下便是自失信用必爲同業所不齒衆無異議乃搖鈴散會 
[豆麥船中途遇盜]  
　　船戶蔣國生現由松江縣之亭林鎭販得小麥黄豆一百三十餘石開駛來申糶賣舊曆十一日黄昏時駛至南黄浦閘港相近突遇盜船二艘攔住盜匪七八人躍登蔣船袖出手槍嚇禁聲張蔣妻喊救被盜以鐵尺擊傷腰部各船夥遂不敢開口各盜搜索現洋無着乃將小麥黄豆刦去二十餘石即登盜船向南而去蔣船昨日駛抵上海將妻送　紅十字會醫院醫治一面報告官廳請緝矣 
[調戲婦人釀成命案再誌]  
　　顧白桃傷已治愈押候併訊 
　　廣東人蕭文泉與唐吉仁爭風起釁本月四號各糾黨羽在華記路械鬭結果與鬭人陳大受傷身死顧白桃亦受刀傷後由捕房將死者車往騐屍所報官相騐傷者送院醫治並拘獲唐吉仁秦順南程至平陳森等押候偵查訊辦已詳前報茲悉顧白桃傷已治愈經承辦此案之包探鐵連奎查得顧對於本案係屬帮兇應居被告地位昨晨將其解送公共廨稟明偵查情形關讞員商之英包副領事判顧押候與其餘各人併案訊核 
　　尙有本埠新聞等轉入後頁 
雜評二 
[原恥（旡用）]  
　　先哲云人不可以無恥又云不恥不若人何若人有又云知恥近乎勇恥之爲義大矣哉人而能恥斯能引起其奮發心勇敢氣堅毅志故復仇爲道德所弗許恥則無弗許辱人爲法律所禁止恥則無禁止此古今人情世道間有變遷而恥之要旨亘千古禩而不變者也雖然恥須有其道恥而不以其道恥固不能雪且將重其恥其道維何曰首須探究恥之何自來民智進歟民財裕歟民力足歟民心正歟民氣壯歟民德全歟進民之智在普及敎育裕民之財在振興實業足民之力在積　涵養正民之心在祛除私欲壯民之氣在明察利害全民之德在辦别是非今我國人知敎育實業之重要矣其實悉心以從之否涵養工夫究有幾分私欲謬見洗革奚若是非利害固當審愼考察初非可以口舌爭亦未許以文字求身體力行爲談國恥者唯一之天職也 
 
 

Page 15

 
 
本埠新聞二 
[浙師範生旅行團赴寗過滬]  
　　浙江第九師範學生旅行團五十人及第六師範學生旅行團三十三人由杭乘車來滬於昨日（八日）晚乘滬寗路夜車赴寗 
[工商友誼會委員會議]  
　　上海工商友誼會昨日下午八時在金隆街特開委員常會到者委員會友約三十餘人由總務委員主席文牘委員紀錄主席宣布開會意旨次由主席報告國是會議開幕情形畧謂主席代表前往質問何故開會未通知各工會旣允准工界加入應取公開主義北京報界代表邱醒旦謂三日内必有美滿答復請衆討論最後方法顧秋舫凌志霄主張俟有答復再議全體贊成通過又次討論組織工團總機關案謂前日工界恊進暫代表王吉人提議吾工界向無一總機關應請本會發起云僉謂總工會非一團體能發起須先徴求各商會同意然後開聯席會議解决全體通過松江來滬代表陳克强提議云目前時勢緊迫最苦吾輩勞働界之失業者現有友人發起綸華線球工廠開設在本埠山海關路現在招收男女工人本會如有失業會友無論男女均可代爲介紹入廠每日工資至少亦得四五百文主席又報告該工廠來函謂該廠定於五月九日開幕請本會前往參觀接討論銅元跌價問題主席謂近日市上銅元每元可兌換一千六百五十文小洋十一毛八十五文毛子一百四十五如此洋價從來未有而小本營生者生計上大有妨碍本會前曾呈請海關禁止輕質銅元入口不料海關迄未施行最後公决召集本埠烟兌同業會議解决辦法又討論禁止彩票繼續發行僉謂彩票之害較過賭博當由顧秋舫主張去電王省長轉内務部嚴行禁止又郵務員周啓邦提議組織郵務部謂前次同人提三項欵尙有二欵迄未履行本會旣贊助在前應互助於後公决准予另組織一部又五九國恥紀念大會公决請工商各界自由休業一天但不得就此賭博閒遊是日下午一時在本會舉行國恥大會每人贈送夥友報一册大餅一個以誌不忘並請老工楊草仙書國恥對聯贈熱心諸君又法國里昻華人消費社來函要求調查各實業工廠地址以便國貨推銷外國公决請童秋園至上海商品陳列所前往查明答復主席又報告各處來函及會友提案並外埠代表調查各地工商實業狀况等直至十一時許而散 
[衛生蔬食館行將出現]  
　　蔬食之益不特適宜於衛生且得眞正之香味以視肉食之腥臊不易消化而且含有毒質者其相去不啻天淵近川紳程雪樓等秉民胞物與之旨以衛生弭殺爲心特集合資本在本埠北京路西首長康里口壽聖庵右側功德林開辦衛生蔬食館聘請名廚加意烹飪並編訂蔬食譜俾便仿製並願他種菜館亦改製蔬食與彼競爭期各界人士逐漸减少肉食共趨蔬食之一途俾人物各安其生吾人皆有惻隱之心祗須蔬食有味决勿願戕殺物命以適其口腹者故預料該館營業必可日臻發達也 
[獅子吼會講阿彌陀佛經]  
　　日本大谷光瑞所主持組織之獅子吼會前因大谷返國會務亦停頓近大谷回滬於前日星期日午前十時在正金銀行樓上將佛說阿彌陀佛之原本詳細講述此後每星期日必講演一次云 
[國語暑假講習科開學預聞]  
　　法租界敏體尼蔭路國語專修學校自去年暑假開辦以來歷屆專修科·講習科·星期科·畢業者已有五百餘人聞第三届專修科又將於本月終畢業該校以暑假期近暑假講習科正在籌備進行除厚有敎員外添聘北京國語專家王璞等數人講授定於七月初開學云 
[曁南同學會之發軔]  
　　國立曁南學校自前清光緒三十三年二月由兩江總督端方等奏辦後迄今商科師範科中學科畢業同學或曾肄業同學散佈國内南洋各埠社會機關服務者已不下幾千人即最近調查上海一埠就職商界學界或另升别大學已有二十三人之多現同學胡道南君等爲期永遠聯絡同學感情起見發起組織上海曁南同學會已於昨日下午二時（七號）假徐家滙曁南學校商科大禮堂開籌備大會到會者計胡道南·陳熙賢·郭維賢·孫正胡·祝封蔡興輝·陳浩華·張行簡·陳錦聰吳道明·楊紹涵·魏承銓等十二人當場推定胡道南君爲主席魏承銓君爲記錄員楊紹涵胡道南蔡興輝吳道明等爲起草委員議定名稱上海曁南同學會會員資格須在母校求學一學年以上者等等幷自由捐助籌備費數十元至此時鐘已五下主席遂宣告散會聞定暑假前擬借華僑聯合會開成立大會現正調查上海未來報到同學通信地址想屆時必有一番熱閙云 
[湖南旅滬小學校校董會成立]  
　　本埠西門斜橋湖南旅滬小學自今春添設高小科以來學生日益發達業經超過原定學額之外日昨該校校長聶雲台君以敎育事關重大已邊集校董會以便商决進行計推定名譽校董譚組安君袁伯夔君孫羹梅君陳霽嵐君聶潞生君鄭漱石君楊聘生君又推定辦事校董廖伯琨君劉廉生君吳覺初君簡叔乾君柳菊生君左梅生君鄭紹熙君劉達村君常駐校董馬錫鵬君並推定敎員吳季華君襄辦校中文書事宜是日成立會且議决每月第二星期日開常會一次聞下週爲五月第二星期日即舉行常會云 
[兒童圖書館開幕紀]  
　　本埠少年宣講團附設兒童圖書館於昨日（七日）午後在嵩山路該館舉行開幕禮各界兒童到者五十餘人家族三十餘人各團體男女來賓共百餘人該館佈置分三部（一）圖畫室（二）玩具室（三）書報室至午後二時行開幕式秩序如下（一）館長王溶水報告組織及宗旨（二）該團通俗游藝部合奏國樂（三）谷劍塵汪震演說（四）兒童朱志堅汪寅人幻術（五）該團通俗游藝部幻術（六）兒童唱歌（七）攝影（八）分贈兒童糖果（五溶水何佛村汪龍超贈）（八）兒童閱覽（十）散會各兒童莫不欣喜愈恒而來賓亦嘆爲有益兒童身心之良法所有一切經費並不向外界捐取分文均由該團自任兒童入覽祗須報名便可以後定每星期日下午三時至六時爲開館期平日每晚七時起亦可要求閱覽聞是日開幕除兒童外且有長年者樂與觀覽云 
[旅滬靖江同鄕之結合]  
　　五月七號下午二時靖江旅滬同鄕在民國路九十二號舉行第二次籌備會到會者數十人推定籌備員八名各科職員八名議定每禮拜日午後三時在原籌備處開籌備常會是日幷擬議會章由總幹事推定委員二人起草當塲復由上次未到會諸君願借籌備基本金慷慨認墊甚爲踴躍如此積極進行成立之望指日可待云 
[浦東中學附高之近事]  
　　南市馬家廠浦東中學附屬高等小學辦理認眞學生數年有增加茲將近事三則彙列如下（一）前日該校高等科一年級三年級生由敎員率往吳淞參觀水産學校兼覽江口風景二年級生至徐家滙交通大學觀運動會（二）贖路儲金極爲踴躍國民科低年級生亦已存儲二百餘金六七歲兒童熱心愛國如是實敎育之功焉（三）捕蠅一事現由學生自　團體擬具辦法實力推行二三日間殺蠅逾萬該校之注意衛生更可窺見一斑 
[勵志團南翔宣講紀]  
　　本埠牯嶺路餘慶里勵志愛國宣講團於五月七日該團團員趁車赴南翔宣講抵鎭後先至警所報告當派警士臨塲照料在大寺前宣講是日講員爲顧肇熊朱稼甫徐惠施吳兆麟項起鳳周少葵談永奎等講題爲（愛國眞理）（欲雪國恥人人要有國家思想）（遵用陽曆）（衛生之法）（改良農業）有兵權者莫起無價値之戰爭）（積省虛靡以濟災荒）聽者環聚約有三百餘人並有陸鵬程程漁舟徐望雲等在旁糾察及分贈印刷品講畢整隊乘車返滬已金烏西墜矣 
[漢口路商聯會討論晋大莊置鐵門事]  
　　漢口路商界聯合會昨日因晋大莊裝設鐵門之困難召集緊要職員開會討論會長呂靜齋主席報告今據晋大莊函稱該莊資本極微無力遵照工部局章程安設鐵門欄杆各節要求本會派員向工部局磋商並聲明實非違抗章程若要安設鐵門費資甚巨本錢太小不能代兌代換何異歇業在工部局章程極好隱示爲杜絕匪徒搶刦起見在資本充足者無不樂從奈晋大莊資本不過數百元爲兌換零星鈔票角子之小錢莊資本隨身可藏現工部局派探郭促趕辦鐵門遵照章程行事否則將門牌抄錄勢必候公堂傳訊請求維持云云衆謂該莊旣無力購辦鐵門欄杆自應將實情詳告工部局請求變通辦理以示體恤若要本會維持諸多困難雖本會宗旨爲保全商民樂業安居祗有將情轉達免致隔閡祗得將該莊事實函達公堂工部局請求雙方諒解張秉鑫謂晋太報告各節雖是實情而工部局章程却是好意在資本充足者畏匪徒搶刦即銅牆鐵壁亦所樂爲豈僅鐵門欄杆而已哉徐源生謂可否向工部長商量將晋大乏力安設鐵門之情形詳達工部局公堂能否通融之處復知本會萬尙林謂請文牘主任謝君起草將該莊困苦情形報告工部局公堂查照俾免發生意外此舉是工部局的好意因該莊本錢不足無力籌辦這等題目殊覺難做呂濟臣謂現在提議之事甚多恐時光短促改至下期討論遂散會 
[守望團委員會開會紀]  
　　上海守望團委員會於昨日下午四時在市經董辦事處開第三次委員會到會者爲姚子讓曹幹臣姚慕蓮穆杼齋賈叔香毛子堅賈季英等公推姚子讓爲主席議决案如下穆杼齋交到守望團章程公决先印三十份以便委員會傳觀後决定修改之次决定五月十五日午後四時開第四次守望團委員會五時半散會 
[國貨玻璃之推銷]  
　　閘北天通庵路六十四號上海玻璃公司因鑒於電器玻璃物品外貨充斥漏巵日鉅爲挽救利權起見集合資本聘請化學窰業專門技師製造電燈用各式玻璃罩及醫藥化妝用瓶並輪船路礦應用之一切玻璃器械出品優美成績頗佳其營業部設在交通路一零八號現更力求進步積極推銷云 
[韜朋路之火警]  
　　燬草屋一間 
　　前晚八句鐘楊樹浦韜朋路日商大倉香烟公司新建廠屋後面之草屋内不戒於火登時冒穿屋頂當經各段救火會聞警立驅皮帶車馳往撲滅僅焚燬草屋一間事經該管捕房得悉立飭包探張玉嶺前往調　起火情形實被小工兩人撥翻煤油燈肇此禍端遂據情稟復捕頭矣 
[滬南工巡捐局招人運卸垃圾]  
　　十五日開標 
　　滬南工巡捐局昨發布告云爲布告事照得本局管轄區内之垃圾向有商人吳石記承辦至陽府五月底一年期滿屆期亟應另行招商接辦所有本局發給運卸費仍照每月四百六十元之數爲最高價格茲定於陽曆五月八日起至十三日止爲投標日期十五日下午兩時在局當衆開標除登報招商投標外合行布告仰商民人等一體知悉如有情願承辦者務須遵期赴局投標毋得延誤切切此布 
[河南正劵開奬紀]  
　　昨日爲第二十八次河南救濟有奬正劵開奬之期在新北門外民國路總局内舉行茲將開出之五大奬號碼及經銷各票號錄下頭奬三千零八十六號本埠瑞源二奬一萬零七百五十四號杭州兆元三奬一萬零九百九十九號南昌福順祥四奬一萬五千四百八十四號漢口義大利又四奬二萬二千一百三十號本埠善利全五奬六千一百六十一號寗波億中又五奬二萬九千六百四十七號嘉興大利公司 
[法葛副領事由滇返滬]  
　　法公廨會審副領事葛禮邦君前由法國政府命令調任雲南辦公現因公畢於日前返滬昨日起仍蒞廨視事 
[源利輪渡之復查]  
　　浦東塘工局董朱日宣呈上海縣知事公署文云呈爲源利商號行駛上海浦東往來輪渡奉令查復請賜轉呈飭查核辦事竊奉鈞署第二四二號訓令案奉江海關監督公署函開四月二十四日接本關稅務司來函華商源利商號近造小輪船一艘取名浦東航線由上海至浦東係往來渡輪檢送呈式圖說請轉呈註册給照前來查浦東東西溝地　係塘工局範圍禁止他項小輪築埠儎渡經過停頓拖駁案經交通部核准遵辦在案今浦東小輪所定航線與東西溝有無關係相應檢同呈式繪圖一份函請貴署調查見復以便核辦等因並發呈式繪圖到署奉此合就抄錄呈式繪圖令仰該局董查照迅將該浦東小輪所定航線與該局東西溝有無關碍尅日查明具復以憑轉復勿延此令等因並蒙抄發呈式繪圖到局奉此查核呈式内塡起訖經過日起上海訖浦東源利商號住北市復查圖内所註地點係上海洋涇浜浦東陸家嘴惟洋涇浜本不在租界之内被工部局已經塡塞浦東陸家嘴地方遼闊本在董局區域範圍之内沿浦計劃津渡原爲便行人利涉起見各洋商契地交涉經年累月不易結束該處僅有法商永興行與江海關各讓一丈合成二丈寛津渡公路碼頭已定嗣因英美烟公司鄰地放寛議而未定阻滯動工又隆茂棧北傍碼頭與英美烟公司交涉未結尙須移至怡和契地議調春江碼頭正議劃留亦未解决捨此而外該輪究在何號契地建埠停泊儎渡往來該商號開設北市究在某路何號門牌均未切實聲叙應請飭令明白聲復再由董局詳查審度如果無碍交涉治安另再查復核辦奉令前因合先具文復請鈞鑒核轉實屬公便云云 
 
 

Page 16

 
 
[成記公司請令房客遷移案]  
　　限十四天内遷　 
　　無錫路四十八號至五十五號·及直隷路六十六號至七十三號之房屋係成記公司産業租與李家勳等近該公司控李等租戶十餘人覇屋不遷並欠租金等情昨晨公共公廨俞襄讞會同美丁副領事升座傳訊該公司經理毛卿雲偕代表律師上堂聲稱因該處房屋須加修理是以着被告出屋被告方面未延律師辯護據李家勳上堂供稱所租之屋係由愛爾德洋行經理收租事宜該洋行買辦丁先生向我等索小租一百五十元謂得此即可免遷我等未曾照給故伊自正月起即不來收房租並非我等不付蕭欲修理房屋似亦毋用令房客遷讓乃日前原告已將屋上遮蔽物卸除直如露天一樣彼以此種行爲對待請求豁免房租等語中西官得供判曰限各房客於十四天内遷讓房租照付原告律師聞判以遷讓期限太長原告與作塲方面所訂之合同將因此而受損失要求飭各被告於兩三日内一律徙去中西官對於原告律師此層之請求未予核准 
[强搶鄕婦金飾]  
　　搶飾者曾充兵士 
　　龍華鎭小飯店主湯林根之妻王氏前日下午在該鎭南首田中工作忽有安徽人前充目兵之馬漢臣上前將該氏扭住攫去金花一朶金線戒一只飛奔脫逃該氏大聲呼喊由該氏夫叔湯如元聞警追獲抄出原贓押送縣警四分所連同該氏及證人湯如元等轉送縣警所着送地檢廳訊辦 
[合衆煤油公司之清算訟]  
　　上海合衆煤油公司因煤油交易所影響停業解散清理等情曾誌前報茲悉前日該公司清算員吳竹筠顧雲璋曹久璝等投地方審判廳扭控總經理范亮卿藏匿簿據指勒欵項二萬餘金各情當經該廳偵訊一過判被告覓交値洋二萬元之舖保聽候傳訊核奪 
[兩交易所合併後之近况]  
　　國聞通信社云本埠交易所以上海證劵物品爲最老該所自受交割風潮後幸有資本雄厚之全球交易所併入遂得轉危爲安聞全球理事爲交易所前輩富於經騐刻與物品理事和衷共濟穩健進行交易已日有起色棉紗一部尤見發達故各經紀人異常樂觀僉謂將來勝利可操左券云 
[破獲棋盤街之賭窟]  
　　頭家陸阿林賭徒二十八人 
　　總巡捕房捕頭前晚與西探堯克在棋盤街四十六號屋内破獲賭窟一所捉住頭家陸阿林賭徒張叔如陳元根沈榮山馮龍海吳桂芳周錫青郭四興林金壽等二十八人連同賭具一併帶回昨晨解送公共公廨經中西官訊明以陸不應聚賭抽頭判罰洋二十五元餘人各罰洋五元一併充公賭具銷　 
[搜獲烟土之訊判]  
　　曹錦明開釋烟土焚燬 
　　公共租界廣東路九十二號屋内有人私設販賣烟土機關秘密出售前日被該管捕房捕頭偵悉派令九十號西探前往搜獲烟土捉獲曹錦明一人當將曹與烟土一併帶入捕房昨晨解送公共公廨即據該西探上堂稟明前情並將烟土呈案訊之曹延律師到堂辯護否認販賣烟土經關讞員核供商之英包副領事姑寛判曹開釋烟土送海關焚燬 
[火車碾斃乞丐之相騐]  
　　滬寗火車前日在潭子灣附近碾斃一乞丐模樣之人由地保張鳳歧投報地檢廳委派張檢察官毛檢騐吏等前往相騐該地保投稱死者現有尸屬到此請求傳訊當據尸嫂韓顔氏訴稱鹽城人丈夫在滬上拉車死者爲我夫弟名韓小四子前因不思習上流爲乞丐此次不知如何爲火車碾斃請求恩卹又據尸叔母何朱氏供訴相同張君騐得已死韓小四子委係被火車碰破腦門致命而死塡明尸格判由堂棺殮尸棺候尸兄具領 
[蕭中興因貧自盡]  
　　住居法新租界格洛克路八十五號門牌内甬人蕭中興年三十三歲現因失業在家貧苦難堪於前晚深夜乘伊妻出外工作時頓萌短見解帶懸樑自縊身死迨至次晨其妻徐氏回家得悉報告捕房將尸車送同仁輔元堂騐尸所其妻請求免騐捕頭准之諭令自行備棺成殮候核 
[拐逃處女之纏訟]  
　　揚州人韓耀才昨赴浦東三區警署訴稱因處女桂子前被鄰居余阿三拐逃無蹤業經親友尋獲送回故將余扭署請究質之余阿三供稱韓姓之女逃走並不知情惟伊等向我母親處嚇詐洋三十元並酒席二桌未遂致被誣控各等語曾署長以事關指控誘拐判解地檢廳訊辦 
[指控串賣女孩案註銷]  
　　貝欽生前投法公堂控髮妻李氏不守婦道串通王阿福張劉氏等將生女並養媳私行賣去得洋化用經法公堂傳訊劉氏等否認串賣判候覆訊再核在案昨又提訊被告張劉氏由農復律師代辯稱原告之妻向來與王阿福姘識時常至張劉氏家游玩並無串賣女孩之事况查得原告曾在原籍寗波官廳起訴因無實據斥不准理現又至案下具控實有不合求請將案撤銷中西讞員會商之下判以原告所控證據不足將案注銷 
[宰售馬肉罰六十元]  
　　公共工部局衛生處西員前日在虹口小菜塲查見崇明人費小福出售不合衛生之馬肉且此項馬肉又未經工部局宰牲所予以證明因鳴捕將費拘入捕房昨解公共公廨中西官質訊之下以費違背衛生條例應處以六十元之罰金充公示儆 
[姜何氏被毆墮胎之呈控]  
　　阜寗婦人姜何氏日前在四區二分所控鹽城人高文元（即高）因拆毁其所居之草屋起衅被高毆傷胎氣一案昨日該氏具呈司法科稱高與蒯學成欲擴充恒通路之江北戲館擅將伊所蓋之棚屋拆去劉婦人已因傷墮胎高三雖蒙移送法庭懲辦而蒯尙逍遙法外應請逮捕歸案併辦云 
[女醫犯墮胎罪押五年]  
　　法新租界霞飛路寳康里口育麟産科醫院女醫鄭淑芳日前代婦人沈某氏墮胎致該氏斃命旋爲沈氏之夫沈某得悉報告捕房當飭探目楊振富前往將鄭女醫拘獲抄出藥品甚夥帶入捕房昨解法公堂請究先由西探長戴薩克稱此項藥品現經西醫騐得均有毒質有害性命應請堂上按律重懲繼由原告沈某稱本月初一日由傭婦向商人稱妻子有病經商人入房察看血流滿床當即追問原因方知墮胎始末情形當經商人向被告理論豈知一味支吾故此報捕拘案請求訊究詰之鄰淑芳供杭州人醫院已開多年與原告之妻向來相識此次實因原告之妻因生育痛苦難堪自願囑令婦人代伊墮胎並非婦人主張求宥中西讞員判以被告實犯新刑律第三百三十七條着押西牢五年醫院發封抄案之藥品銷燬 
[菴鄰爲和尙剖白]  
前有署名大東門内魚行橋公益民會者在上海縣公署呈控崇寗菴住持僧通禪行爲不正等情沈知事諭候查核辦在案茲由該處商號榮盛祥章泉源等具呈縣署略稱毘鄰崇寗菴係童孝廉之家菴住持僧通禪素守清規鄰里皆知茲因方外游僧揑造公益民會名義郵遞函稟誣控該菴住持意圖索詐商等向不干預外事茲因稟中揑稱本境公益民會不得不據實陳明請求澈究以儆奸詐等語沈知事當即飭派二十五保催徴吏吳茂生前往遍查確無公益民會昨已據情呈復矣 
[唐緒源交五千元舖保]  
　　常州人唐緒源在北蘇州路三百四十四號門牌寳興長紡織公司總事務所充當司賬前日被控犯侵佔罪昨由虹口捕房華探目蔣阿林包探沈崇禮吳如熊將唐拘解公共公廨請究該公司所控侵佔之數計莊票洋三千二百三十五元現洋五百七十七元尙有銅元銀角等原被兩造均延有律師預備辯護中西官以須詳細研訊判唐交五千元舖保候禮拜三開審 
[男婦兩拐匪各押四月]  
　　皖人胡忠華與婦人湯舒氏因有畧誘人口行爲被捕解由公共公廨押候訊究在案昨晨包探趙光璧傳集人證將胡與氏解廨首由證人陳新才上堂證明上月二十九號兩被告在楊樹浦怡和紗廠門首將我舅嫂張俞氏拐往法租界望江樓茶館内希圖販賣經我得悉投報法捕房將被告拿獲送案是實並由張俞氏上堂聲訴被拐情形所言與陳相同質之男婦兩拐匪供詞互相推諉中西官以案經證實判胡與氏分别各押四個月示儆 
[紅粉骷髏影片開演有期]  
　　新亞影片公司所製之紅粉骷髏影片自去秋組織經營半載有餘今始告成聞該劇内容頗稱完備有偵探有冒險有武術有言情有滑稽在中國影片界實屬罕見編演各員亦係留美人士具有影戲知識者現定陽曆本月十日起在夏令配克影戲院開映想屆時往觀者必甚擁擠也 
[殷洪貴迭次犯竊]  
　　閘北寳山路公立醫院日前被竊白布大衣六件（係院中看護配藥人所穿）報經五區杜署長飭警緝獲殷洪貴一名訊供銷贓於南陽橋李大處吊到原贓已被李染成藍色轉解司法科經段科員判贓給失主具領李罰洋五元殷處拘役一月在案前日又有日本人角田榮二投案控竊殷取汽油若干聽由五區在北四川路工籐汽車公司内起出原贓呈報司法科併請究辦 
[兩過犯各押半年]  
　　俞阿全倪迎生前晚在九江路徘徊窺探似有不法舉動被老閘捕房包探汪竹生查見當將二人拘入捕房昨解公共公廨經中西官訊知二人均係過犯判各押西牢半年期滿仍均逐出租界 
[昨日公廨訟案併歸第一庭審訊]  
　　昨日星期一公共公廨早堂刑事訟案輪應英副領事包米兩君分庭陪審米君昨另有他事不克蒞廨故經關讞員命將第二庭應審之案歸併第一庭會同包君訊理以是退庭時間較往日稍遲 
[公共公廨訊案彙錄]  
　　昨晨公共公廨民四庭由俞襄讞會同美丁副領事訊理（一）黄志清訴陸葆潤侵佔財産案此案原告係在山東高等審判廳起訴該廳移咨上海地方檢察廳致函公廨請求協助移傳被告前往候訊結果函復山東高等審判廳請將控訴人黄志清極力攻擊吞没欵項證據並證明犯罪地點送由本廨再傳陸葆潤到案代訊如果有犯刑事證據再行核辦並函致上海地方檢察廳查照（二）山東銀行訴梁鳳山不理絲繭押欵案結果着承裕莊將本案判决數目繳存公堂即將扣留三十擔繭子禁諭取銷（三）永興腸廠主王樹棠聲請破産案結果候派本廨理賬員薛邁羅調查王樹棠財産賬目具報再核 
　　又午後民四庭由陸襄讞會同美約副領事訊理（一）邵佐宸聲請給諭執管道契案結果現經登報無入反對准給諭爲英册道契八四二三及八六一九號美册道契二一二五號之集主（二）趙愼齋訴榮叙生欠欵案結果准原告代表律師請求將前次發封西華德路二百五十三四號之店舖即日拍賣所得之欵繳存公堂參加人之請求駁回（三）章泉源訴潘讚卿租屋糾葛案結果改期三禮拜再訊（四）楊金林延梁棣佺律師訴相才華穆湘珪等不理木料價洋案結果辯論終結候宣佈堂諭 
[誌謝]  
　　昨承商務印書館惠贈第十二卷第四號「少年雜誌」及第八卷第五號「婦女雜誌」各一册又工商友誼會惠贈第六期「夥友報」一册併此併謝 
中華職業敎育社通訊 
　　住址上海西門外方斜路三四八號 
[製贈加入第一屆出品展覽會各職業學校紀念書之通告]  
　　本年二月本社職業學校聯合會舉行第一屆職業學校出品展覽會承各地職業學校贊成加入檢送優美之出品陳列一堂非常感幸所有開會情形及審查報告刊爲敎育與職業雜誌第三十四期專號除各寄一分外並各製贈紀念書一件業已分寄倘加入各校並未收到請賜函知以便補寄爲荷 
公布欄 
[江蘇高等審判廳]  
　　民庭判决▲王聖學與施燦郎因婚姻涉訟控訴一案（判决主文）本案控訴駁回控訴審訟費由控訴人負擔▲李長懷爲嗣續涉訟聲明窒礙一案（决定主文）本件聲明窒碍照准▲侯順生與陳炳文因基地涉訟上告一案（判决主文）本案上告駁回上告審訟費由上告人負擔 
　　批示▲律師楊而墨呈送證書並繳登錄費請核轉登錄由呈悉據稱擬在本廳管轄區域内執行律師職務呈騐證書繳納登錄費二十元請予核轉登錄等情並據上海律師公會查明該律師確與修正律師章程各規定並無抵觸具呈證明前來應准呈部核辦證書登錄費均存此批▲陶柳門呈爲郭大邦等覇佔沙灘一案請令廳速結由呈悉已令廳查明迅予依法辦結仰即知照此批▲律師胡樹呈送證書並繳登錄費請核轉登錄由呈悉據稱擬在本廳管轄區域内執行律師職務呈騐證書繳納登錄費二十元請予核轉登錄等情並據上海律師公會查明該律師確與修正律師章程各規定並無抵觸具呈證明前來應准部核證書登錄費均存此批（以上五月八號） 
[江蘇高等檢察廳]  
　　批示▲蔡俊卿等據訴已悉仰候調卷核辦委任狀存此批▲曹禮村等狀悉仰候同級審判廳送卷過廳另行核辦此批銀洋一百零九元暫存▲鮮有明狀悉此案旣經句容縣關傳其必有管轄權可知即如所稱亦應到案逕向該縣說明理由聽候依法核辦毋得藉詞抗傳不到來廳混瀆此批▲倪聖高等狀悉查本案卷宗前由原縣呈送到廳因第二審不屬本廳管轄已發交上海地檢廳查照辦理去矣仰即知照此批▲武世忠等狀悉候調卷核奪此批▲丁尤氏狀悉該案正在審理之中候送同級審判廳核辦此批▲浦桂生補具理由呈遞一狀業經本廳本閱函送同級審判廳核辦仰即知照此示（以上五月八號） 
[上海地方審判廳]  
　　公示送達（全文在本廳揭示塲公布）第六○號（民一庭）一件沈瑞源與徐春記因欠租糾葛一案（判决主文）徐春記應償還愛爾德洋行房租洋二十七元交案給沈瑞源具領訟費歸徐春記負擔右仰被告人徐春記知照第六一號（民一庭）一件孫少卿等與金銀壽等因賠償損失涉訟一案（决定主文）本件訴狀撤銷右仰被告人金根壽根生瞎子知照 
　　判决主文（簡易庭）一件决定楊連生與吳興昌租欵涉訟一案（主文）本件訴狀准予註銷訟費歸原告人負擔▲一件判决張全根與張鳴書貨欵糾葛一案（主文）陳鳴書應償還松盛肉莊貨欵洋四十五元八角二分三釐繳由陸全根具領訟費歸陳鳴書負擔▲一件判决李卿茂與謝順興租屋糾葛一案（主文）謝順興應償還鴻記公司房租洋二十五元繳由李卿茂具領訟費歸謝順興負擔（民一庭）一件判决蜀順昌與王中丹因保證債務控訴一案（主文）本案控訴駁回本審費訟歸控訴人負擔▲一件判决張蔚雲與王元愷等因抵欵紏葛一案（主文）王元愷王頌孚應償還張蔚雲本洋一千二百元息洋二百二十六元九角三分三釐自本年陰曆四月起之利息按月以一分一釐計算付至執行終結之日止但不得超過原本訟費歸王元愷王頌孚負擔▲一件判决顧天民與姚宗秀借欵涉訟一案（主文）被告人應償還原告人借欵洋五十二元及自民國十年陰曆十二月十二日起至執行終結日止按月二分之利息訴訟費用歸被告人負擔 
　　批示一件王樹信狀領簿據由准領此批▲一件王樹信狀領證件由准領此批▲一件沈映泉狀請暫緩執行由狀悉准予暫緩執行此批▲一件楊舜臣狀請給領由狀悉候傳追給領此批▲一件張秉彝狀領證件由准領此批▲一件謝天錫等狀領證物由准領此批▲一件王尙堂狀領履勘費餘洋曁證件由准領此批▲一件楊秋生狀保金小姑娘由准保此批以上五月八日 
[上海地方檢察廳]  
　　布告（第五號）爲布告事照得本檢察長奉江蘇高等檢察廳令知奉司法部令署上海地方檢察廳檢察長等因遵於本月八日到廳接印視事除分别呈報函知外合行布告仰訴訟人等一體知悉特此布告署檢察長車顯承 
　　批示▲陳貴福狀悉前經明白批示仰即遵照辦理毋得多瀆此批▲韓益齡狀悉已於前狀明白批示矣一再瑣瀆此批▲陸廣源狀悉本案公訴部分業已確定所請提起上訴之處應毋庸議此批▲王春林狀悉業予票傳仰即導限到案以便究訊此批以上五月八日 
 
 

Page 17

 
 
自由談國恥紀念號 
[國恥紀念日小言] [  吳靈園]  
　　五月九日之爲國恥紀念在今識者已衆然我敢斷言多有忘其年歲所自者我今敢爲讀者諸公進一語曰東鄰以二十一條件迫脅我國承認事在中華民國四年之五月九日迄今已七度名之曰國恥懸而爲紀念誠以所受苦痛不啻亡國若再不悟億萬同胞將永永墮落萬刼地獄無復振拔爲人之日而七度之中我同胞自詢儲金抵制果心體而力行者能有幾七度雖非長期國恥終難久留倡言愛國熱誠果亦有雪恥之方略雪恥之期限否幸賴數年民氣激昂魯案交涉略告結束今方在接防膠濟路期内四方賢達創議儲欵贖路以爲預備誠知有五月九日之國恥要不當忘情於此舉而奉直戰爭頃又成一段落凡中華民國之軍閥自今而始宜如何袪除私鬭修明戰術以壯國民聲威爲將來廢除他項條件地步此又諸公之所宜呼號求謀至再至三不可使聞我語之輩漠然無所動於中有恥之耳無恥之心也 
[國恥感想錄] [  嚴芙孫]  
　　我朝日曆上一瞧今天彷彿是五月九日我便起了無窮感喟有人說一本新日曆到手有一大疊的厚這一年中不曉得那一張是最可慘的紀念日那一張是最可樂的紀念日我們一瞥眼的過去毫不留意等到事後思量委實有些感慨據我想來一年當中離合悲歡本是無常但一定要有快樂的日子那可不能必有的說到悲慘沈痛可做紀念的日子一本日曆當中自然要算今天了就好像映演影戲今天就算是一幕有精采悲慘的紀念片記得鄒家有個小友聽他父兄解釋國恥的可痛他就奮起小臂揀那一張五月九日的日曆狠狠的撕成粉碎據他說來我把那張日曆撕了那天的日子瞧不到我的眼裡也就罷了唉這個汚點深深的烙在日曆上再也撇他不掉你撕了他有什麽用但願一本日曆中永永没有再像五月九日那張幻片出現才好咧小孩們一到端陽節小額上就拿雄黄塗若一個「王」字據說塗了這王字孩子就虎虎有生氣含若王老虎的威風這些迷信說也可笑去年的今天我在街頭駐聽那愛國的露天演講·在人叢中瞧見幾個孩子他額上也用黄色塗若一個狠大的「恥」字我想這事狠可使得孩子的腦筋中深深的印若沈痛的影事使他們各人掮出一塊恥辱的招牌容易受一種激刺的感覺比端陽節塗寫的王字却有意識多了 
　　恥字是「耳」『心』組合而成的就說大家不該事過情遷把已往的當做耳邊風總應時時刻刻牢記心頭 
　　我常聽一般人說恥甲道「張三頭上戴的是一頂六十四塊錢的銅盆帽戴在頭上多麽有樣我呢手頭不便不能和他媲美眞是我的恥辱」乙道「李四的中指上戴了一粒四克拉的鑽寳亮晶晶地光芒四射我呢只有一粒小而且黯的戴戴罷了眞是我的恥辱」到了五月九日那天甲和乙道今天聽說是呌做什麽國恥紀念倒便宜我機關裡放了一天假我借到兩套漂亮的行頭我們穿着到游戲塲也得洗滌前回衣衫太不鮮明的恥辱呢唉心目中藏着這種觀念的恥辱我能斗膽料定斷不止他們兩個人 
　　五九是無救的諧音病者已入膏盲安有醫國的聖手 
　　去年的五月九日成日的雨絲風片就把那紀念日在那裏頭輕輕的葬送了我想今年的五月九日果是下雨佈着陰慘的一幕觸景生感陰沈沈的固是煩悶若是天晴太陽光逼得人家睜不開眼也是可怕 
　　我的兒子壽寳今年三歲從他落地這年起每逢五月九日我必和他拍一張照他很和小國旗有綠見了就開笑臉的拍照這件事年年今日都要例行的一半可以作他個人的紀念一半可以做爲國恥的紀念那照片說不定與他將來很有益的 
[國恥紀念日感言爲拈貂裘換酒一解] [  天虛我生]  
　　國恥何曾雪不提防烟塵抖亂今年此日商務交通齊斷絕也算與民休息省多少金錢流出千日養兵無用處向疆塲競把頭顱擲愚與智兩難及生靈百萬遭奇刼哭聲高長辛店外半尸骸狼藉泰會若開陳列會此是中華成績從四等擢居高級倘有東洋人見問問和平兩字如何說吾對曰定於一 
[國恥] [  俞長源]  
　　今天是我的長子琪兒二十歲的生日我倒不可不替他熱鬧一番呢我妻常常對我說他於所生的幾個兒子之中最歡喜長子琪兒最溺愛最當寳貝的是長子琪兒因爲這個孩子實在今人可愛又總明又能幹在學校裡讀書很得師長的歡心呵！寳貝！我家的無上的寳貝他爲着他的生日已幾夜睡不着了前幾日他敎僕人傳信到城中各家親眷去面孔上非常的發彩可見他的歡喜心了 
　　那麽我呢有了這般可愛的兒子怎樣不知他表同情打算我不過是個商人家私又不過一兩處的綢緞店生活原不能說是惡劣可是没有這個寳貝把我的家的顔色光輝起來我們也没有現在的快活的境况和天倫的樂趣今天俟一般雜戚朋友們到齊以後我决定替他表示一班總要使人說黄家有子了那麽我心裡才眞個快活咧咦！奇怪！天還不曾亮嗎鷄呌了他推帳幃伸首向外望：窗衣已經白了聽見家裡的僕人已籌備一切他自己打算也睡不着了便一躍而起下榻換了一身很新鮮的衣服這幾件衣服也不逢重大的事業和盛典是不着　今天着起來也是表示他的快活他向鏡裡一窺鬍子也昨晚新剃去的覺得臉上比他幾天數僕人傳信到親戚家的時候的扮靨還要光彩得多咧 
　　日上三竿了黄家裡人和來賓們忙得什麽似的又熱鬧得什麽似的可是小翠找了半天連影兒也没有那裡去了他的弟子說昨夜宿在學校裡不曾家來黄先生就敎僕人趕緊去呌他快些回來呵！小寳見你眞用功連生日也悉掉了嗎在座的來賓也都稱讚個不已可是僕人回來的時候黄夫婦的旗色都掛變了掛了僕說大公子不在校裏據該校司開者的話說今天是中華民國的五九國恥紀念日他們都出去講演了黄先生不高興的道孩子變壞了什麽呌做國恥我還不懂得他倒鬧個不休了黄夫婦也怒對僕人道去！快去！别論在什麽地方總要挹他喚回家來黄先生搶上去說道你别急讓我來說完就向外跑才跑到門口見對門的商家的門上正半下着五色國旗迎風向他搖頭剛剛又來了五六個小學生向他散了幾張傳單他連忙納之懷中看也不看且問他們道小孩子們你瞧見我的兒子黄琪兒嗎小學生們睬也不睬把散單散給别人去 
　　他回過頭來被家人拉回去來賓笑着勸他道你别氣學生們愛國是一件很好的事那怎樣你會動怒咧 
　　黄氏夫婦都不開口室中悄然者久之·惟堂上几上的壽燭被風吹得搖搖不定流下滾滾的蠟淚來 
[五九紀念感] [  丁戊]  
　　妓女多所不足則彌媚客政府多所不足則彌媚外 
　　以威逼爲外交手段類於流氓拆梢逼寫服辯之所爲 
　　善得民心不如善用民氣善用民氣不如善用民智 
　　勾踐之敗即勾踐之所以爲勝吾民幸勿恥敗字惟弱字乃眞可恥 
　　歷史之汚點根於吾民志操之有汚點當如何一雪其汚乃佳· 
[國恥零語] [  寒影]  
　　國恥者國家之恥也我旣爲國民之一即國家一分子然則即謂之爲吾身之恥可也吾身之恥吾寗能一日不雪之耶 
　　國恥之日凡眞心愛國者皆當閉戶不出黯然展祖國之地圖而 
[熱度之今昔]  
觀之掬其傷心之酸淚而灑其上以謝其未能盡雪恥之責 
　　國恥之日苟非凉血動物决不能言笑自如如安閒若無事 
　　國恥之日凡我同袍皆當對天設誓願各盡其力使明年今日不復名爲國恥 
　　凡事必有恒而後能成功國民之對於國恥果能常記於心則庶幾可雪若僅於每年五九之日舉行一度之具文過此則不復置念吾恐恥將有增無已也遑云雪乎 
　　國恥國恥今日之眞能引之爲恥者能有幾人 
[國恥日宜......] [  諸亞雄]  
　　國恥日宜停市停工一天以誌紀念 
　　國恥日宜揚半旗誌哀 
　　國恥日宜開會演說以誌不忘 
　　國恥日宜閉門痛哭痛定思痛 
　　國恥日宜停止歌舞筵宴 
　　國恥日宜停止喜慶婚娶 
　　國恥日宜臥薪嘗膽效法古人 
　　國恥日宜開國恥研究會研究如何可以洗雪國恥 
　　國恥日宜討論國恥洗雪後再討論福國利民之要策使吾錦繡燦爛之中華民國永存於東半球上 
[五月九日] [  張碧梧]  
　　華太太昨晚哭了一夜不曾合眼一雙眼睛紅腫得和姚子一般後來淚已枯竭祗是抽噔直到窗格上泛了魚肚色方始矇瞳睡去不識趣的時計噹噹敲了八下就又將他驚醒他覺得上眼皮很沈重用力睜開一眼就看見壁上掛的日曆現出一個鮮色紅如血的（９）字不由得乾號了幾聲再放聲喊道阿巧你快些過來隨即有個十七八歲丫鬟模樣的女孩子急忙走到床前見他主人眼睛紅腫淚痕滿面就呆站着不敢則聲華太太伸出抖抖的手指着日曆向阿巧道昨天晚間我怎樣分付與你呌你切莫撕去八日的一張日曆你爲何偏偏撕去呢阿巧被他一問方纔想起主人果曾這樣分付的就低頭認罪道怪我一時糊塗求太太饒恕我罷華太太也不再罵他祗是呆望着那個日曆恍惚見那９字的圈子當中鑽出一個少年頭髮散亂面色灰敗頸間還揷着一柄利刃鮮血淋漓把胸前的衣服染得通紅兩道愁慘的眼光直射在他的身上又向前急走了兩步似乎要撲入他的懷中他再也忍不住就大呌一聲道我的兒呀原來你的靈魂是藏在這９字的圈子裡嗎又道我不解印刷所裡爲甚麽將這五月九日的９字印成紅色難道正是我兒子的一腔熱血將他染紅的麽他說到這裡已不能成聲就伏在枕上哽咽不止阿巧見他這付模樣摸不着頭腦但看他萬分悲切也覺得心中酸楚撲簌簌流下兩行淚來 
　　阿巧揩乾眼淚絞了一條熱面布塞在華太太手裡勸他莫再哭了又問道太太見了今天的日曆爲何這等傷心華太太實是淚枯聲竭無力再哭也就硬行止住悲聲接過面布揩了揩眼晴又深深的嘆了一口氣向阿巧道阿巧呀你今年纔僱在我家今天是第一次見我這樣無怪你不能明白其實我這幾年以來每年逢到這五月九日都是如此昨夜我呌你莫撕去那張日曆原是想免得這個紅色的９字觸及我的眼簾愆起我的傷心然而我縱不看見這個９字我腦中留下的深刻印象也得打動我的心弦呌我萬分悲苦呢阿巧道太太這樣好福氣還有甚麽傷心的事何妨說出來讓我曉得也可勸慰太太一番華太太道說起這件事你未必能曉得待我細細講給你聽原來我們中國本是地大人多祗可惜國勢衰弱於是外國人就把中國看做和搖錢樹聚寳盆一般都想來討點利益因此也不知起了多少紛擾前幾年東國政府又向中國提出二十一條要求强迫中國承認說是若回答半個不字就立刻出兵攻打中國素來極怕外國人怎禁得起這樣威嚇自然俯首貼耳的承認了阿巧接着說道這件事我曾聽人講過據說那二十一條很爲利害華太太道正是呀如果照那二十一條要求條條實行中國立刻就亡國成爲東國的屬國了所以當時有許多熱心的少年奔走呼號想拒絕那二十一條怎奈政府裏已經承認雖講明當中有幾條暫緩實行但大體都已成立不能變動了阿巧道這是大衆的事太太何苦一人傷心華太太忽又乾號了幾聲道可憐我的大兒子正爲這事死了阿巧聽了很詫異瞪眼望着他聽他接着說道我的大兒子那時正在學堂裏讀書他的同學們得着政府已承認那要求的消息就非常憤恨立刻開會·想謀抵制的方法我兒子格外怒憤塡胸好似發了瘋似的說政府裡旣已承認那種要求中國就已陷到萬刧不復的地位·我們也就如做了亡國奴亡國奴的痛苦萬不能忍受還是早些死了的爽快他又說倘能趁着現在興奮起全國國民的義憤死命力爭或者還能有些挽救但事急時迫决不能仗着文字之力去鼓動他們必須使他們受着一種驚心慘目的大激動方可收效因此他就决定自殺當時我聽了他這番話深怕他眞個自殺就時時的防着他不想那天晚上他嘴說歸房安寢却關上房門自刎而死等我曉得趕去看時他已臥在血泊中頸間揷着一柄利刃早已氣絕死時還咬斷手指寫下一封血書警告國民務必設法救國我見了那個慘狀眞是痛得心碎腸斷他是爲國而死死有光榮但我怎能不萬分傷心呢所以我每年逢到這五月九日就想起我的兒子記起那番慘狀總得哭乾了眼淚方始罷休華太太說到這裏聲音已啞了連連的擠眼睛但擠不出一滴眼淚阿巧聽完也覺得他的小主人死得可慘眼淚就再流將下來這時華太太的小兒子正從外面跳進房來見他媽這個模樣就問道媽這樣做甚麽華太太瞪了他一眼道虧你問得出你忘却今天是五月九日麽你還記得今天正是你哥哥自殺的死期麽他愕了一愕又道媽莫傷心了今天學校放假媽快些起來我陪着媽出去頑頑解解悶罷華太太又恨恨的望着他道你越發亂說了你可曉得學校爲何放假他道因爲今天是國恥紀念日華太太道你既曉得怎麽還有興致出去頑耍你要明白今天學堂放假一來是表示悲哀的意思二來是要你們坐在家裡把這國恥從頭記起想個洗雪的方法並非像平常的休假日是給你們休息或遊玩的呀你的年紀已漸漸長大縱然暫緩替兄雪恨也得趕快爲國雪恥啦 
[五九] [  徐位銘]  
　　吾國之奇辱莫五九國恥若今則第八屆矣二一條約雖未取銷但青島已由華府會議列國公决歸還不可謂非吾國年來所可差强人意者也然吾國民豈可以此自滿而不思奮鬭哉 
[國恥紀念日談屑] [  鵑]  
　　年年鬧國恥紀念已鬧了好幾年了但是大家都當做佳節一般及時行樂不想個雪恥之道大約中國一天不亡就蒙一天恥這個恥是永永不能雪的了 
　　這回奉直戰爭雙方血飛肉搏打得很利害那些做壁上觀的外國人都說這樣纔是眞的戰雙方都見力量的然而勇於私鬭總不是事我很希望道些健兒省些好私鬭的力移作將來捍衛國家之用當着道國恥紀念日把「雪恥」兩字深深刻在腦中心中養精蓄銳的磨鍊十年便起來一雪五月九日之恥從此除了這國恥紀念日外更添上一個雪恥紀念日這纔是你們的眞勝利這纔見得你們的眞力量 
 
 

Page 18

 
 
常識 
　　（一）投稿本增刊者其材料除衛生法制道德經濟四項外增教育科學宗敎市政雜錄問答六項其語涉攻訐個人者恕不登載 
[（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛]  
　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其取酬時之署名蓋章須與投稿時同 
　　（一）問答一項專爲喜閱本增刊諸君確有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增判得酌量增删其字句 
　　（一）投稿不登載者原稿恕不發還 
常評 
[壞心壞國] [  旡用]  
　　人心不壞國家不壞國家之安危擊於人心此古今來不刋之定論也 
　　我國人性本極良善優美慈祥和愛故其人而無所蔽者其發言必合乎公其行事必歸於正盡人而可爲君子也若蔽於私利蔽於人欲則顚倒是非混淆黑白立言行事無一是處吾人將何以識别之曰先察其所處地位爲何如所處地位而於何方有關焉立言行事雖偏何方於理雖不合於情尙可原吾别具隻眼觀之可也所處地位而於何方並無關係焉立言行事顯見偏於何方則其情有不可說情而至於不可說則心術之壞可以斷言設不明察旣壞之心術而誤爲良善優美慈祥和愛弊有不可勝言者 
　　嗚呼人生爲人耳爲人不可壞其心心壞則人壞人壞則國壞吾願世人勿以一時之私利人欲而壞心以壞國庶不愧爲完人矣 
道德 
[什麽才是賣國農]  
　　平常的人每以賣國事件都發生在政府中間所以賣國賊的頭銜彷彿是政客的專有品不知凡做祇圖一己目前的利益不顧國家名譽的事情都可稱爲賣國現在舉出一個事實來請讀者注意 
　　前四五年天津北京一帶織造地毯的工業很爲發達開設得大有如鯽如鱗之槪所有出品都是暢銷美國加那大等處我也曾花了十五塊錢買過一條果眞價廉物美不料我去年舊地重游仍想購辦幾條尋覓多時不見此項工場的踪跡好容易後來在一條很荒僻的巷子裏找到一家了織機和工人非常寥寥一切氣象大非昔比很有奄奄欲絕之槪祇花了四塊錢左右也能購得像前次大前次好的地毯了我不覺很爲詫異後來細細地的探聽才知道在這二年以前地毯的洋莊生意日盛月增價錢一漲再漲仍是求過於供一般業此者莫不利市十倍可惜眼光太短利心太重以爲在此千載難逢的機會再不發些洋財更待何時所以原料上人工上漸漸兒低下來但求出貨多成本廉其他也不暇顧及了起先中國地毯名譽很好很受彼邦人士的信用和歡迎後來不好了洋行定貨銷不出去就是已裝出的也以無人顧問一齊退回竟至一敗塗地關門的關門逃走的逃走中國的地毯工業就此没有發展的餘地並且還要波及其他中國貨物的名譽呢 
　　以上不過是舉出一個實例其實像此類有損國家名譽的事件還狠多呢我們對於政客中的賣國賊固當視同仇敵誓不兩立但是平民中的賣國行爲恐怕比政客中的賣國行爲要更多更凶呢也應當有種事前的防範並且要勉勵國人都做能夠增進國家榮譽的事情才算眞正的愛國今天是國恥日大家都知道要愛國才可以雪恥圖强但是愛國第一當增進和維持本國的名譽工商界同胞快要猛省（乙種酬） 
經濟 
[商業問題之研究（續）] [  吳東初]  
　　零購學（九）進貨九知 
　　（七）知店中之制度商店範圍愈大其制度必愈爲複雜除進貨售貨二部外尙有其他各部如會計廣告運輸庶務等縱其他部份不欲過問進貨部所辦之事然進貨部却對於各部份之組織及平日所作之事至少應知其槪要良因公司内部之各種制度爲充作領袖人才所不可不熟知者而尤以進貨部爲與其他部分有直接間接緊要之關係在也 
　　美國某皮鞋店自己並不製造專恃販賣爲業平日生意大致尙可某年春季忽想進大批皮鞋廉價出售藉廣招徠於是登廣告尋經賣人橱窗中亦廣爲陳列各項開支在所不惜儼有只求生意發達遑論開支多少之槪未幾所存皮鞋果皆賣脫迨至結帳什麽廣告費回佣裝修費電燈費新舊大小各項開銷逐筆算來入出相抵所謂生意興旺徒負虛名耳 
　　吾於以知小店若此大店何嘗不然特恐大店之困難視小店爲尤甚亦以所進貨品之利益有時爲實在的有時爲似有而實無的所謂實在之利益卽除去各項開銷後而尙有餘剩之利益至似有實無之利益卽出入兩抵並無所獲之謂也尤有甚者卽入不敷出虧蝕資本之生意也進貨人於此間實最有關係設非素有研究對於店中制度與開銷一一計及之而貿然於貨物之有微利者輒爲購進鮮有不至於失敗者 
　　是以吾於本篇極端主持進貨者不可不於店中之制度作精密之調查同時並研究店中各部分之費用佔全店開銷幾分之幾俾一面於進貨而能審視何者可於店中開銷除去外又能獲幾許之利益也再如購進之貨物於將訂售價時尙須審察其是否再應加上店中開銷抑可不須另加開銷者均須劃分清楚出之以詳愼之審查而後可 
衞生 
[食鹽療瘧之實騐] [  雉水笑仙]  
　　食鹽有助消化澄清血液之功用固不待言而對於瘧疾之治療亦有奇效試就僕近日所經驗者略述之以供醫界諸君之參考僕於前月二十日染瘧隔日一發連舉三次 
　　第一次發生當下午六時半適晚膳畢身體疲憊精神萎靡頭眩心戰喜靜惡動初不知其爲瘧也以爲感冒風寒所致迨九時而手足發寒遂就寢翌晨始痊可 
　　第二次發生在下午五時適送客彳亍中途維時覺寒氣襲膚身體戰栗不止手足皆冰齒震動有聲心臟收縮體膚呈青色因急歸歸而寢食濃茶數盃爲禦寒解渴計移時由寒轉熱熱極汗出淋漓如雨雖稍覺舒暢而血流迅速心臟躍躍不寗久之始平靜入黑甜去矣醒後始知爲瘧惟對於飲食加以節制而已 
　　第三次發生仍在下午五時感寒而就寢防其加劇口渴思飲因倚枕假寢默揣發寒之原因必由於血流遲滯心臟收縮之故口中作渴大槪由於病菌發生吸受體中水分所致 
若飲茶正所以助其發育且恐發熱後汗量加多脈跳加劇反覺不安顧不飲則渴不可耐正輾轉間忽思鹽有防腐性能殺菌飲鹽水或可殺菌而除瘧瘧即不除亦不爲害乃飲鹽開水二茶盃未幾渴止寒退熱亦不劇汗亦無多甚覺舒鬯嗣後瘧亦不發足見爲食鹽之功效不知醫界諸君尙另有學說以證明之否（乙種酬） 
雜錄 
[出版界注意] [  徐忍寒]  
　　（一）批評新書 
　　（二）改良書目 
　　（三）陳列書籍 
　　（四）廢除折扣 
　　（五）聯絡辦事 
予性嗜讀支出半耗於書顧平日購書因種種障礙殊感不便輒興購書難之歎爰有上列五項之提議希望出版界從速改進藉以便利嗜讀者之採購茲請詳述其理由於左 
　　（一）批評新書新書層出而不窮汗牛充棟購者何所適從在東西各國每有新著出版必先送請報館批評報館接到新書後由專家一人或數人詳閱一過復幾經研索討論然後著爲批評發表於書評"ＴheＢook 'sＲeview"一攔以作購書者之南鍼洵有裨於學術界也我國報界記者則異是誠實者僅誌語「謝謝」不置可否稍漂亮者則書未一見卽說内容新頴材料豐富等籠統之好話以敷衍送書者此蓋錯認義務爲權利所致於是審愼者遂無可購之書此我希望於出版界之改進者一也 
　　（二）改良書目學術日新月異書籍太舊竟有完全不合實用僅可供考古之需者環顧滬上中外書肆之著者以十數而所編書目之有出版年份者僅廣學書局代理發行之牛津大學出版書目一種然亦非初版與最近再版年份並列猶未盡善至於印明書籍之尺寸（我稱版式）及頁數者可謂絕無而僅有故閱廣告上之巨册而函購者結果必相反僅爲版式狹小寥寥數十百頁之薄卷而已鮮得巨著此我希望於出版界之改進者二也 
　　（三）陳列書籍滬上東西各書肆均將所有圖書不論價値之若何昻貴標明價格盡數陳列任人入覽檢閱内容購者售者均感便利返觀我國書肆窗橱架櫃嚴扃固閉可望而不可即購者無從檢閱其内容縱曰派有招待顧以費時而多周折咸不願請求啓閱竊以爲亟宜仿照陳列俾便登門之主顧得購滿意之圖書設慮國人人格道德不如外人則如商務印書館等本雇有「望清」以監視形踪可疑之顧客若陳列塲所派員巡視再設出入口以資稽察何患有竊取毁損等事之發生哉此我希望於出版界之改進者三也 
　　（四）廢除折扣原夫商品之有折價本以優待老主顧與大主顧以示特别克己若普通之顧客均得一律之折扣已足引起老大主顧之再求折减殊屬無謂倘一肆或數肆有各種不同之折扣如今日之書業然則函購與託購者不能預計實價致多錯誤與周折其弊一現購者因折扣複雜每多不信任而起爭執或不願即購其弊二售貨者不特因計算偶一疏誤而負賠償且有頻頻檢查折扣符號之煩其弊三損於己而不便於人折扣之廢除其可緩乎此我希望於出版界之改進者四也 
　　（五）聯絡辦事兩週前閱申新兩報招購戰事地圖之廣告適其時有張吳擾魯之耗因往某書肆購青島膠洲灣地圖一幅肆友初答没有繼告以貴肆廣告已登一週乃謂圖未送到緩日再來祇得掃興而返越週再往竟以此圖出版未知時日爲復又遭一度之觖望卽此可知該肆送登廣告事前並未令印刷部添印此圖亦未查詢發行所有否此圖事後更未令存貨科配送此圖而售貨員不知注意本肆廣告又不知報告缺貨顯然易見無庸爲諱因此辦事之欠聯絡致使顧客頻勞往返結果仍失所望顧客遭一次之掃興必减少後此之過問致營業無形受損聯絡辦事其可忽乎此我希望於一般大公司尤希望於出版界者五也 
　　上述五項似屬瑣瑣小事苟能一一實行改進則土壤細流未始於普及敎育昌明學術無補用是不揣譾陋妄獻芻蕘敷陳末議業出版者倘不河漢斯言加以採擇使拙稿不致徒佔寳貴之篇幅則公私幸甚矣 
 
