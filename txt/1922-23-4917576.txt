# 1922 - 23 - 4917576

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
   
 
 

Page 5

 
 
   
 
 

Page 6

 
 
時評 
[梁閣之失敗（冷）]  
　　梁閣之失敗人謂其心之勿良余謂其才之不濟爲多也蓋梁之心固不得謂之良然其不良亦等於歷來之官吏耳然歷來之官吏其失敗所以不若是之速者才等於梁或且不及梁而能知其才之不濟不敢自顯其才故得苟容於若干時期若梁則其才亦等於歷來之官吏耳然自謂大有才乃不度時勢不察人情鹵莽以進輕遽而斷冒不韙而不量犯衆怒而不惜自謂其才足以濟之及至情見勢拙挽救無及而其才之不濟於是曉然共見矣 
　　此不特梁氏然也曾在官界因時會之故逞小能而曾得小效者一旦不得志每自謂其才未展而急求一試於是千方百計以圖成其欲望此政局所以多紛亂而此仆彼起者所以不絶於途也 
[命令]  
　　一月二十二日大總統令清室太傅世續忠正純厚久贊清廷位望崇隆邦人所重辛壬之際國步推移翊助辛勤功在大局比年清室與民國交際之間諸賴匡維益臻融洽前聞高年久病方冀調攝順時日漸康復遽然溘逝軫悼良深着派内務總長高凌霨前往致祭賻銀五千元治喪由財政部發給靈柩經過地方沿途官吏妥爲照料生平事蹟並宣付清史館立傳以示優遇耆舊之至意此令 
　　又令我國改革司法制度迄今已逾十年雖逐次改良成效漸著而應行刷新整頓者尙多着司法部切實計畫擬具籌備綱要分期舉辦凡業經成立之事項務期更求美備其尙應擴充之事項尤當尅日進行而籌備之要首在儲材此項人才非嫺習本國法律無以利推行非深通各國法律無以資參證應由駐外公使就留學各國法律科畢業生中悉心遴選切實搜羅擇其堪勝審檢之任者酌加保薦依法甄拔從優錄用其甄拔辦法即由司法部擬定呈候核定施行至司法講習所亦爲練習司法人才而設應即繼續開設以宏造就而備任使此令 
　　一月二十四日大總統令我國旅外商民轉徙懋遷所在多有近年陸續回國經畫實業者迭經令飭各省行政長官加意保護惟是歐戰以還世界經濟問題日趨繁重僑情艱困無日不在政府厪慮之中安集勞來至關重要亟應專設機關以資擘理茲經采納華僑代表等之籲請特設僑務局管理其事成立伊始職責綦重凡僑民之旅居國外者應如何隨時保護其遄返宗邦者應如何設法撫輯至國内大利待興集資爲重其有倡投鉅欵剏興實業者尤應如何優爲奬勵特予扶助均著該局悉心籌擬會商各部省切實施行不得空文塞責所有在外各領事關於僑務一切事宜即由該言管部轉飭隨時陳報該局核辦該局尤當破除官僚積習開布公誠實事實心跂圖上理用副政府康濟斯民之意此令 
　　又令特派高凌霨爲揚子江水道討論委員會會長此令 
　　又令派張謇孫寳琦李國珍爲揚子江水道討論委員會 
 
 
 

Page 7

 
 
副會長此令 
　　又令農商總長齊耀珊呈請調任吳匡時署技正任命高寳忠爲僉事均照准此令 
　　一月二十五日大總統令特任顏惠慶暫兼代理國務總理此令 
　　又令何豐林加陸軍上將銜此令 
　　又令茲制定民事簡易程序暫行條例公布之此令 
　　大總統指令令國務院總理梁士詒呈因病請假由呈悉該總理因病請假應卽照准已另有令遴員暫代矣此令 
　　一月二十六日大總統令内務總長高凌霨呈准江蘇省長王瑚咨請任命王金山爲淞滬警察廳警正應照准此令 
　　又令陸軍總長鮑貴卿呈請任命李懷德爲陸軍第二混成旅步兵第二團第二營營長應照准此令 
　　又令陸軍總長鮑貴卿呈請任命張占魁爲陸軍第七師砲兵第七團副軍械官應照准此令 
　　又令陳曾亮晋給三等嘉禾章此令 
[國内專電]  
　　北京電　美京電致某使館云山東問題中之膠濟路問題中日兩國畢竟依英美調停之第四項而解决之是否合於中國民意則不敢知但除此之外别無方策今中日代表已妥洽則山東問題就此結束至太平泮會議今後卽開議西比利問題聞膠濟路解决之辦法（一）中政府發行三千萬日金國庫券（二）十五年爲期（三）五年後中國得一次贖還（四）膠濟路總辦用華人（五）會計處長中日各一權力平等（六）車務處長用日人但一年半後得添車務副處長用華人爲便於届時接收（七）下級人員悉用華人（二十九日上午十二鐘） 
　　北京電　益世號外載贖路事兩年半後中國設副車務長係一年半後之誤又車務處以下用日人係除車務長日員需用之助手外其餘一律用華人該號外漏會計處長中日各一又原案總辦用華人蓋包督辦局長而言三千萬庫劵係日金利息不得過六釐五年後得一次贖還後用人行政由華自主（三十日下午一鐘） 
　　北京電　公府消息徐二十七日訓令三全權由外交總長副署授三全權以山東問題簽字畫押之權聲明俟提交大會備案時本大總統立卽批准並另有蓋用國璽證書寄美（二十九日上午十二鐘） 
　　北京電　美使二十六申刻訪外長勸速决定膠濟路英美調停之一謂若再不决將招致友邦之難堪今後更難遇此項機會適中日本之希望致魯案不能解决故政府决定發出以上訓電（二十九日上午十二鐘） 
　　北京電　使團息將設以下各委員會於中國以貫澈華會議决各案之施行（一）領事裁判權調查委員會九國合組之（二）關稅改正委員會九國合組之（三）撤退外兵調查委員會九國合組之（四）撤廢租借地委員會九國合組之（五）魯案委員會中日合組之因鹽田之估價收回與德產分别公有民有均由該委員會决定之（六）如許斯氏之四項原則中之第四項成立（但尙未成立）亦將有審查對外締結各條約修正之委員會惟現在則將條約送交太會登記（七）關於鐵路問題之委員會（二十九日上午十二鐘） 
　　北京電　使團息中國今回太平洋會所得之成績如下（一）羅脫氏之四原則經參加國之保證者（二）許士之門户開放政策四項已成立三項（三）旣定成約之法律上地位九國間之協定（四）中國自提之十大原則（二十九日上午十二鐘） 
　　北京電　二十五准梁請假令下後府迭派人勸顏代顏初堅不允後以逃不脫勉就惟仍聲明不久代 
　　北京電　昨日午後五時梁特向東海表示辭意請速定繼人而梁黨葉張及院秘書廳新進要人則在某宅會議尙欲堅持到底以爲梁閣完全代表奉天祇要東三省三特别區域擁護未嘗不可維持但至今奉無切實擁護電來勢難再留（二十二日下午七鐘） 
　　北京電　二十七顏見徐辭代閣並請收回成命徐揮淚請維持大局顏始允暫代并謂外交事始終負全責顏出府卽一面電三全權簽字於英美調停膠濟案之一並同時以徐全權證書照會休門休門二十七夜電美二十九美京電謂華全權對會車兩長尙在爭持務使日人僅爲副處長但未决 
　　北京電　顏惠慶三十赴院正式接任聲明諸事不辦俟明春再說 
　　北京電　内閣問題仍未決定梁葉去津不回各機關年關發薪鬧出許多笑話閣勢直奉兩系與府同床各夢府意顏再代下去以高調交以齊調内以郭則澐任農竢太議結束再組正式内閣直系則勸王士珍速駕謂王怕負責只須有人負責但王謂親信曰過月半擬入京一趟惟不就何職外間因傳王已允組閣現在形勢實未確定（三十日上午十二鐘） 
　　北京電　王士珍覆東海書本人不願組閣俟天氣和暖來京一行叩謝盛意（三十日上午十一鐘） 
　　北京電　英人方面消息英國願無條件退回威海希望中國於退回後許可其借一小島爲打靶場不作别用又以威海爲海軍病院所在交還後仍請允許英艦得以進口記者按該兩項保留實牴觸羅特原則有侵犯主權之嫌英旣好意交還何妨并此抛棄以免其他各國援例（三十日下午一鐘） 
　　北京電　比使館息英比軍事協定成立計兩欵英國被敵攻擊時比國以陸海軍全力集中邊界比國被敵攻擊時英國以陸海軍全力援助之（三十日下午一鐘） 
　　北京電　朱兆莘電外部幾尼亞歐洲經濟會議日本已加入英政府勸吾參加因東方經濟與歐洲極有關係（三十日下午一鐘） 
　　北京電　探報勞農政府以俄境無業游民曁農工人等均移入外蒙境内現正進行所需糧餉均由外蒙政府供給（二十二日下午七鐘） 
　　北京電　赤塔電赤塔政府以紅黨屢遭失敗軍費無着特在赤塔上烏金斯克等處迫令華俄商店勒捐五十萬元充軍費現華僑商會决議籌抵抗辦法（二十二日下午七鐘） 
　　北京電　山東省議會請政府電田督勿再干涉省會如再干涉魯議會將移京開會（三十日上午十一鐘） 
　　北京電　甘肅電五鎭守使代表導河會議業已完畢結果各抽勁旅定三月間入省驅逐陸潘 
　　蘭州電　導河會議因各界代表未齊於禡日（二十二）開茶話會以融洽漢回整理財政收回紙幣裁减軍隊等項爲主要問題（二十三日下午六鐘） 
　　蘭州電　丁財政廳操縱紙幣獲利甚巨被各方面反對刻已辭職聞商民某等請願省議會扣留清算賬項 
　　蘭州電　吳子玉由甘州馬廠購馬數百匹已於此間派員送赴洛陽（以上二十四日下午三鐘） 
　　蘭州電　開辦模範自治講習所委蘭山道徐篴初爲所長定於三月一號開學 
　　蘭州電　財政廳丁道津被攻擊解職以實業廳洪延祺代理（以上二十五日下午三鐘） 
[國外專電]  
　　華盛頓電　昨日太平洋及遠東委員會通過以下四種議案（一）到會諸國除中國外凡有與中國所結之條約及各該國彼此所結關於中國之條約及約書等凡仍在通行中或各國仍認之爲有效者均須交出存於大會秘書處以便查攷凡各國嗣後結立同樣之條約時簽字後六十天以内亦須通知到會諸國（二）凡到會諸國或各該國人民與中國中央政府或地方政府所訂立之開礦築路植林造河修港等種種公共事業之合同以及各種借欵契約均須於短少期内交存秘書處凡以後有同樣之合同及契約訂立時訂約之國亦須於六十天以内通知其他到會諸國（三）中國政府應允凡中國中央政府或地方政府與無論何國或人民所訂各種之合同及契約凡有上述之性質者均交至秘書處存案（四）凡與中國有約諸國而不列席此會議者亦邀之承認上列之議案美國政府擔任通知及邀請之責（一月二十四日） 
　　華盛頓電　上列議案通過後路德氏又提出一議案禁止各國政府扶助各該國人民在中國植立勢力範圍及優先權（一月二十四日） 
　　華盛頓電　上議院議員華爾希氏關於要求哈定宣布山東交涉眞相之議案已爲上議院所拒絶 
　　華盛頓電　美英法日已同意將交換說帖聲明四國協商不包括日本三島（一月二十四日） 
　　華盛頓電　日本政府已聲明日本雖允不修造炮台於小笠原島惟各國須承認小笠原島爲日本本部之地並非爲太平洋中島嶼之一（一月二十四日） 
　　紐約電　廣東銀行之紐約分行今日（二十一日）開幕（二十五日） 
　　華盛頓電施肇基今日偕休士氏謁見哈定總統陳述山東鐵路問題談判情形哈定總統語施謂美國擬竭力輔助中國獲滿意之解决聞哈定總統殊不以日本所持之態度爲然各國人民及美人亦嫉視日人參議員宣稱如魯案問題不能適當解决則參議院决不批准四國協定中國學生現鼓吹勿簽該約商民揚言如該案不能滿意解决則擬施用强暴手段日本貸債贖路之議經中國堅决反對後業已作罷日本今允受國庫券雙方所爭者中國主張以三年半償清債劵日本則主五年半聞議定膠濟路以華人爲督辦有雇用職員之全權馬素與北京顧問韋羅璧氏昨在中國使署爲魯案辯論良久（二十五日） 
 
 
 

Page 8

 
 
   
 
 

Page 9

 
 
   
 
 

Page 10

 
 
[交通大學無線電]  
　　華盛頓電　總統哈定氏自開會以來第一次干涉會務關於山東問題哈定氏堅囑中國代表收受日本最後讓步之條件現中國代表已電北京請示「日本最後之條件即日本借欵於中國以贖膠濟路以國庫劵作抵分五年至十五年還清由中國自定惟運輸長及理賬員均須雇用日人」 
　　華盛頓電　此間深信山東問題中日間衝突已解除解决日期已在望 
　　華盛頓電　日大使宣言謂日本甚願中國進步因中國原料品甚多日本實業均依賴之 
　　華盛頓電　農業公會會長宣言謂農事大會爲農人自來未有之盛會并謂公會擬組織銷售機關以減少運費而便利出品者與購品者 
　　華盛頓電　上議員金氏致書總統哈定請召集工業會議以解决住屋缺少問題 
　　華盛頓電　天主敎公益會竭力反對提倡减少生育主義 
　　倫敦電　星期觀察報Sunday　Observer稱英政府已允與埃及獨立其條件爲英政府仍主持埃及之外交及赴印航路之安全二種該報并謂英政府將於星期一正式宣布此案 
　　華沙電　議會通過禁酒案啤酒含有酒精過百分之二·五者禁售每處人口至二千五百人准開酒店一家逾限嚴罰 
　　巴黎電　法下院通過議案請法政府與中國政府交涉將庚子賠欵退還以重興中法實業銀行 
　　柏林電　德人謂協約國所定之一九二二年賠欵馬克七三·○○○·○○○枚及原料一·四五○·○○○·○○○馬克因人民納稅擔負已重不能再增故請協約國重議（以上三十日） 
[特約路透太議專電]  
　　二十三日倫敦電　近來美京頗受對於大會懷抱悲觀之掊擊但一般輿論現較愉快半因哈定總統之言以爲大會事業無悲觀之理由且事僅半成遽加掊擊未免失之平允也倫敦晨郵報美京訪員電稱在此後數日内中國須接受日本之山東提議或切實拒絶之而說明所以拒絶之實在理由然後大會將討論西比利亞問題又稱日本現準備聲明立即撤退西比利亞軍隊大會將通過承認俄國土地完全之議案日本並準備抛棄二十一條要求之一部即使日本有專獨權利與政治上管轄權違背大會前已議定之協約者之部份云美京會務之可注意者大會所通過關於中國契約之議案束縛各國使將所有契約爲各國視爲現仍有效力及欲憑以辦理者一律存案此後條約及契約皆須於締結後六十日内通知各國而中國亦須佈告其與外國政府或人民所立之各種契約聞美政府意見以爲凡有可發生問題之契約或可不公佈但由審查會准其進行如於存案時發見利益上之衝突則設法糾正之 
　　二十五日倫敦電　華會第十一星期開始之際傳來佳消息謂遠東委員會接受日本處置西比利亞問題之提議至是西比利亞事件殆已解决而日本本部之不適用太平洋四國協定亦有諒解今所望者魯案之解决美代表與美參議院皆視此爲大會成功所繫之問題也每日電聞紐約訪員稱美國對日之態度在此數星期内有重要之變更日本對於許多事件連亞陸在内之調和精神已漸爲人所諒解而中國所受之損害亦爲人所承認惟據該訪員意見太會之紀錄已昭示美人以中國損害多由自取且係缺少穩固政府所致矣該訪員又謂内田伯爵關於西比利亞撤兵之演詞已造成圓滿之印象内田所稱非至四國新約實施之日英日盟約繼續有效一語當有重大影響及於美國據旁觀者之意美國因此當可核准大會事業而不以此爲辯論或黨派爭執之具矣民主黨某重要領袖證實前總統威爾遜氏不勸民主黨反對大會各協約之說每日電聞訪員又稱某種國際協定之性質與範圍半月内可望議妥不致發生糾葛各代表旣已表示其對於遠東之政策中國將有新舉動在與會各國一致行動之保護下以解决自治之困難云 
　　二十七日倫敦電魯案可望早日解决各代表預料日内將開大會下星期杪即可起程返里昨中日代表集議後聞關於魯案之各種連帶問題已有成議所未定者惟鐵路管理權此事將待星期三日哈定總統之調停中日起草委員定星期六日會擬最後協定文如路事届時尙未就緒則將鐵路問題暫不列入協定之内此後大會無事可正式閉幕惟指派委員會調查中國無線電交通事件然後與中政府恊商管轄無線電交通將來發展之政策此事有一可注意之處即遠東起草股員會之决議是依此决議十二月七日之中國議案規定外人無線電利益之撤銷與本國所管轄各電台之用途者將成大會對於此事之惟一正式宣言有此决議人之欲修改此議案者乃不能逞其謀泰晤士報華盛頓訪員稱美政府對於日本之繼續佔領西比利亞各軍事上要隘如海參崴等處頗爲不安然以目前情勢察之西比利亞問題似不致提出美國除再行聲明其希望願日本履行其儘速撤兵之宣言外未必有他種舉動 
世界路透電 
[華府會議最近消息]  
　　二十三日華盛頓電細閱休士氏建議之全文其中於中國與參與大會諸國人民所訂各種契約合同應報告大會秘書長存案一段有酌量以全文報告之字樣用以應付日代表之抗議文中並請未列席大會之各國政府亦加入該約 
　　二十三日倫敦電華盛頓消息稱荷葡兩國代表曾請大會注意四國協約中並未保護荷葡兩國在遠東之所有地大會初議另訂條約或於他約加附文以矯正此舉今决議此可以交換同式牒文保護之 
　　二十三日華盛頓電幣原男爵今日在遠東委員會發表重要宣言謂日本並無侵占俄國土地之志俟西比利亞穩固之政府成立時日政府即將撤退戍兵薩哈連島與俄國其他部分之戍兵亦照此辦理他國代表聞此宣言大爲欣慰明日會議時將討論西比利亞問題 
　　二十四日華盛頓電日代表已允中國以相當之價購回魯省鹽場其價額容後定之 
　　二十四日華盛頓電今日遠東委員會會議接受日本代表昨在會中所發關於撤退西比利亞戍兵之質言衆視此舉爲西比利亞問題解决之先聲休士氏今日復聲明美國反對侵占他國土地之態度聞日代表已贊成海軍協約之最後稿中有父島禁設防禦工程之條欵一又太平洋羣島禁設防禦工程條欵行將最後擬定 
　　二十四日華盛頓電參議員華爾施氏動議要求發表關於魯案爭端之消息已經參議院否决 
　　二十四日華盛頓電簽定太平洋條約之各國政府已允交換牒文聲明該約不施於日本本部據官塲聲稱日本雖允不在父島建設防禦工程但仍請與會各國視父島爲日本本部之一部分其他簽約國已加允可 
　　二十六日華盛頓電聞白宫開會時哈定總統與休士氏曾向施肇基提出魯案問題解决辦法惟據中日人方面消息雙方迄未商得同意數日之内恐難就緒 
　　二十六日華盛頓電白宫開會時哈定總統曾提出計畫日本應停止要求貸債與中國並許中國以五年或十五年償還之國庫劵贖回魯省鐵路中國應承認日本於價欵未收清期内保留日人車務總管及總會計員中代表今日宣稱彼等已以哈定總統之建議電逹北京並微露意見北京政府如聽令彼等辦理該問題則彼籌必採納哈定總統之建議 
[華會後之五國大會]  
　　二十八日華盛頓電大會决定五國應各派代表二人在三個月後開一新會議（一）討論使世界悉遵守戰守爭新條例之方法（二）查察一九○七年海牙會議後發明之新戰術是否爲現有國際公法所包括（三）考慮使戰爭條例克臻完備之必要變更 
[美國大雪之害]  
　　二十九日華盛頓電今日此間大雪前所罕有火車停駛汽車多毁於途參衆兩院及華會皆因此延會某影戲園之屋頂爲積深二尺之雪所壓墜園内五百人之能逃出而無傷者僅數人現連夜挖救破頭斷臂者甚衆死者亦不少 
太平洋路透電 
[政府對於魯案之見解]  
　　二十七日北京電路透社探悉中政府已接到華會中代表來電内稱英美代表已通知中代表　世界　盼魯案之解决英美乃提出最後切實辦法如下中政府發行十五年期限五年後可償還之國庫劵以贖膠濟鐵路中政府立卽委任華人爲膠濟鐵路督辦聘日人爲車務總管又中日各一人爲會計員皆歸華人督辦節制兩年半後中政府派一華人爲車務副總管俾熟諳一切路政庶中國於五年末可收回全部鐵路並隨意贖還所有未贖之國庫券云再礦產公共建築物鹽場警務及交還租借地事之課則現皆議出其條欵可使中國滿意所未了者僅爲鐵路問題昨夜中政府於詳細討論後以爲英美提議不妨承認蓋此項辦法非中日代表談判之結果但爲英美調人之措置似尙公允也膠州租借地實行交還時威海衛廣州灣亦將交還若膠濟鐵路問題不解决則膠州租借地之交還將不能實現故若拒絶英美最後辦法似屬不智蓋將喪失英美之同情而貽中國莫可理喻之口實致碍及中國前途也英美辦法可不使中國商業與其他團體籌集現欵贖回鐵路之愛國舉動爲之冷淡如此欵果籌集則膠州不乏利用此欵之途且可作一遇機會立即贖回國庫券之籌備此後第五年即爲可贖債券之第一機會届時可用此欵以掃清爭執已久問題中之最後痕跡也 
[滙豐大班之銀行演說]  
　　二十七日上海消息中國商會昨在聯華總會開午餐會招待香港滙豐銀行總理愛狄士爵士愛演說國際銀行團事略謂如以銀行團辦法與中國共和觀念爲互相牴觸則全屬誤解蓋政體爲中國人民自己事而銀行團所欲覩者乃穩固有效的政府之成立耳又謂銀行團非爲永遠機關僅係暫時器具供過渡時代之使用在過渡時國際合作較國際競爭更有益於中國在中國未統一時凡考慮周詳之計畫以整理政府債欵者如邀國際銀行團聯合華人爲之則銀行團固凖備辦理之也爵士言及築路事謂如中國輿情以爲可行則宜與暫時獨立各省之當道商定敷設鐵路之計畫云 
[香港水夫罷工之近狀]  
　　二十三日馬尼刺電菲人三百名昨乘維納溪號赴香港以代表船罷工之水夫美國航務部代表瑪里薩氏亦同行預料尙有多人赴港駕駛航務部之糧食船 
　　二十三日香港電澳門政府致書港粤澳汽船公司願以葡水兵駕駛來往港澳間之輪船已由該公司拒絶 
　　二十四日香港電維納溪號今日由馬尼刺抵此載來菲人三百十六名以代提督公司賀西爾邦號與培邦號二船及花旗輪船公司糧食船數艘之中國水夫菲人均未登岸由警察保護登賀西爾邦號郵船某大中國裝卸貨物夫役行今日語路透代表謂菲人旣至香港中國夫役或將因此罷工但陰曆新年以前不致實現失業水夫勞平生氏因登廣州輪船圖將廚司及雜役管理人誘登岸上爲警察扭送法庭今日被判充當苦役兩月 
　　二十七日香港電廣州英總領事交來水夫聯合會所提出解决罷工事件之辦法如下（一）凡月薪在十五元以下者應增給百分之四十月薪在二十五元以下者應增給百分之三十月薪在二十五元以上者應增給百分之二十（二）應在廣州設立公斷處以廣州政府香港政府英總領事中外船主中國水夫之代表組織成之聯合會並要求爭端解决後不得懲罰罷工之人 
　　二十八日香港電船主委員會昨晚開會後發表文告謂船主願會晤由廣州來港之水夫代表討論公斷辦法惟所討論者僅當以工資問題爲限不得涉及他事藍烟囱公司輪船賽愛克洛浦斯號定於星期二日起椗開往英倫以英軍艦之水兵駕駛之 
[日本減軍議案]  
　　二十七日東京電明日帝國議會開會時國民黨擬提决議案促請政府從速提出縮减陸地軍備之具體計畫勿稍延宕蓋此舉爲善用國家收入計急不容緩也國民黨主張之辦法内有裁减陸軍一半或將兵役期限减爲一年 
　　二十七日東京電山縣公爵病篤 
[東俄近狀]  
　　二十五日海參崴電目下大局更見穩定海參崴政府視以前任何政府爲强固蓋其所施穩健之民治行動頗受輿情贊助加以謝米諾夫氏之勢力已經排除而當局復不藉暴力妥善恢復秩序皆足使衆欣慰經濟狀况因乏外助頗形窘迫軍隊以故衣食不周但皆能耐苦堅持日借欵尙未成熟今仍在談判中謝米諾夫回至戰地之謠言外間盛傳不已海參崴政府頗爲不安 
[公電]  
　　浙江慮永祥沈金鑑電各報館鑒本日上大總統一電其文曰北京大總統鈞鑒膠濟路案關係吾國生死存亡目前外交勝負即視吾國有無籌欵自辦之决心與實力爲斷茲幸我國民見義勇爲一致主張收回自辦交通部寒電齊督軍銑電所擬辦法振領絜綱藎籌周至田蕭兩督通電對於用人儲欵兩端尤特别愼重諸君子愛國熱誠洵足起衰振靡凡有血氣疇不傾心顧倡義雖在當局而投資仍賴人民必政府昭示大公方足激揚民氣應請大總統頒布明令確定膠濟鐵路爲民有並參照近世社會所有之新法詳訂規制以管理權畀諸人民一面由外交當局本諸民意折衝壇坫載諸盟書庶幾上下一心完成　業曩者清室覆亡實以爭路爲導火線殷鑒不遠能勿惕然此則愚慮所及願爲我國民鄭重請命也惟路事固補救有方而中樞究負有全責現内閣旣經吳使指摘於前各疆吏詰責於後義當全體引退以讓賢能第念比年以來政局紛更迄無寗歲政府以剜肉補瘡爲得計人民以揚湯止沸爲成功詎知除惡政府易求良政府難能革命而不能造命則雖日事倒閣仍是私人權利之移轉與國際政治建設絲毫無關吾民以是爲欣戚喜怒適以自擾耳倘吾人澄心凝思當亦自哂其無謂曠觀世界政治領袖人才不外軍事外交財政三途歐戰以後政治中心已由武力而趨於經濟故内閣更迭恒以理財方案能否得國民信任爲衡吾國當四海窮困之會以理財爲内閣人才之標準疇得而非之顧吾國所謂理財並非有統系的政策唯一技能卽在借欵就吾國外債歷史而論借欵與賣國猶一物之兩面自政府視之皆爲借欵自人民視之則爲賣國乃默察少數人心理將來内閣人才似以能籌欵者爲上選一言籌欵勢必仍出於借債而永祥等愚見則以爲今日之内閣惟拙於借欵者乃爲救國之人才蓋今日理財要義仍當本量入爲出之古訓力求收支適合則第一信條即是不借外債第二信條即是財政公開此二者爲吾國起死回生之良劑　現内閣而起者不問其何黨何派須先其人有無實行上述兩大信條之能力與誠意須知賣路亡國係急性病借欵亡國係緩性病吾儕旣反對賣國則性質緩急毫無所擇大總統爲國求才於此種治亂關鍵諒已久系淵衷曹張吳三使功在旗常國家柱石旣有滌瑕蕩穢之心當必爲正本清源之計永祥等愴懷國難綆短滋慚硜硜之愚以爲賣國在所必誅愛國必以其道倘以爲國鋤奸爲名反以爲巧宦造機會則我國民良知不昩終必抵死力爭永祥等在職一日誓必竭其力之所及以盾其後也謹貢芻言伏祈察納爲禱等語諸公愛護民國夙矢忠誠懍懍漏舟端期共濟專電奉逹願承明敎盧永祥沈金鑑有叩 
　　何豐林通電各報館均鑒本日上大總統一電文曰北京大總統鈞鑒頃讀浙江盧督軍沈省長有日會電對於膠濟鐵路及内閣兩問題發抒讜論備極嚴詳本愛國之熱忱籌救亡之良策我大總統璇璣燭照必予採擇施行伏念此次膠濟路贖回自辦實爲全國國民一致之主張亦即爲我國外交確定之辦法商民呼籲疆吏力爭舉國皇皇莫不延頸企踵以冀最後之勝利惟是太平洋會議閉會在即事機緊迫一髮千鈞稍涉因循時不我與務懇我大總統當機立斷迅電駐美代表按照全國民意折衝壇坫將贖回自辦一節即日確定簽定約章以免再生變化一面令行各省宣布該路永遠定爲民有並飭速妥籌集股募欵各辦法以竟全功至於内閣問題關係大局安危我大總統睿謀深遠必能爲國擇人惟當此民生凋敝之秋四海困窮之日債臺日積破產堪虞秉國鈞者不善理財固不足以救危亡理財而不得其道尤足以傷國脈盧督軍所陳財政公開政策洵爲今日救亡大計中樞改組似應以此爲衡此尤豐林一得之愚用特披瀝直陳伏乞鑒察臨電不勝屏營之至何豐林叩感等語諸公愛國情殷智珠在握尙希各抒偉論共濟時艱特此電逹即希垂察何豐林感印 
　　趙倜等贊同分認路欵電各報館均鑒齊督軍王省長銑電主張集股贖路辦法計已逹覽所擬十一條朗若列眉瞭如指掌利不外溢權自我操法至良意至善也藎籌所及極表贊同蓋以日金三千萬核算約合國幣二千七百萬京津滬漢四大埠爲全國精華所萃每埠即以分募一二百萬計則七八百萬不難指日集也中外顯要諸名公爲海内人望所歸每人即以認募三五萬計則二三百萬似可操劵得也其餘千八百萬即就北方各省區分攤每省區亦不過攤至五六十萬之譜正倜等灰電所謂省分諸縣縣分諸鄉鄉分諸里所餘尙有幾何况此舉本爲主權人格之爭西南豈少毁家紓難之士擎衆則鼎猶易舉誠至則海亦可塡且旣以民有爲揭櫫利之所在人必趨之固不必專待梁之三百萬爲也諸公如以撫帥鐵公主張爲然擬請逕電仲帥公推領銜詳定規程正式發起則電駐美代表趕速提出力爭藉示民意之熱誠而爲抗衡之後盾除先聯合官紳積極籌備外謹布微忱佇候明敎趙倜張鳳台叩號印 
　　武昌蕭耀南劉承恩贖路通電各報館均鑒自魯案發生我國人奔走呼號經營往救者數年於茲矣商賈罷市士子輟學財產上曁精神上之損失代價難以數計而魯案中關係重要之膠濟問題至今始有解决之望前以梁閣與日人有借欵條件之商榷至令朝野上下一致反抗殆不願以魯省權利之喪失再演遼東半島受人支配之慘劇蓋昔之亡人國也以兵力今之亡人國也以經濟鐵路勢力所及之區卽其經濟勢力所及之區觀於南滿及安奉鐵路之設施怵目驚心前車可鑒魯省爲我國文明發祥之地何忍一誤再誤任人宰割而不思所以補救之耶關於贖回膠濟全路之辦法蘇省軍民兩長旣有銑日通電條陳意見於先魯督復有巧電繼起於後交通部及國務院前後均有通電承認是該路决定欵由民籌路　民有可無疑義耀南等身膺民社服務桑梓曾以該路之關係於商業上軍事上均有重要之價值且以該路爲已成線路年有餘利一旦發行贖回債券轉移之間使我歷年不能解决之懸案得以解决兼爲我國民有事業之試驗對内對外一舉數得業於號日通電陳述槪要諒蒙察及茲幸鄂中父老本毁家紓難之熱誠作集腋成裘之先導擔任籌欵三百萬元以爲之倡並於漾日電逹外交部藉期轉告施顧王三代表切盼内外聯爲一氣南北不分畛域共襄義舉同維國是緣是丹非素政見雖有殊途而請纓救國觀感當無異致值此華府會期行將閉幕之際一髮千鈞稍縱即逝敬乞各本良心共捐夙怨一致贊同堅持不懈則民國前途庶幾有豸臨電毋任迫切待命之至蕭耀南劉承恩叩敬 
　　贛陳光遠楊慶鋆通電各報館均鑒膠濟鐵路贖回自辦以保路權而崇國體旣爲我全國國民一致主張華會會期已將届滿贖路集欵辦法自應早爲籌定以爲外交後盾杜鄰國窺伺之意即以答友邦贊助之誠光遠慶鋆等職司守土分亦國民雖贛省近年財政窘迫萬分而國家存亡所關不敢不力爲挽救贛省軍政商學農工各界莫不急公好義踴躍承擔現已公同議决 
 
 
 

Page 11

 
 
認募二百萬元凖備贖路之用即請曹巡閱使彚入各省集欵案内電逹外交部轉電三代表以便據此簽定贖路之案挽回主權以慰民望不勝盼禱陳光遠楊慶鋆敬印 
　　陜西馮玉祥劉鎭華通電各報館均鑒膠濟路案關係國家存亡旬日以來各省仗義力爭唇焦舌敝要以籌欵贖回爲唯一主張茲准齊督王省長銑電對於籌欵簡章籌慮精詳又准田督巧電擔任贖欵三百萬元熱誠義舉欽佩同深惟玉祥等竊自進者此次路案問題固爲我國國脈存亡關係而贖路問題實爲我國民人格存亡關係蓋贖欵旣鉅籌集維艱凡具國民之資格同負籌欵之義務若空言號呼而無毅力以繼其後時過境遷熱度頓减華會閉幕時機即逝國權旣喪人格何存歷觀梁氏徹虞效各電措辭矛盾固無足辯惟以贖回自辦爲最後主張不知者以爲迎合心理其知者以爲别有陰謀梁氏雄有資產善於壟斷彼以我國民窮財困有熱忱而無實力始則以籌欵相炫以拑其心繼則以無欵相諉以折其氣終乃以必出借欵之一途以濟其欲而售其奸是直視我國爲無人之國並視我國民爲無人格之民大恥奇辱莫此爲甚玉祥等職膺疆寄分屬國民陜省連年災祲財源久枯但念痛莫過於亡國哀莫大於心死寗可玉碎不爲瓦全與其臨淵不如結網爰即召集公私各法團剴切籌議本增進人格之决心逹籌欵贖路之目的毁家紓難萬衆一心當經議定陜西全省擔任二百萬元雖地瘠民貧蚊蝱無負山之力而沈舟破釜精衛有塡海之忱所望邦人君子急起直追速集鉅欵共保路權當千鈞一髮之時奏衆擎易舉之效藉以見我國民良心未死人格猶存庶足戢强鄰覬覦之心答友邦贊助之意壯代表之膽而作其後盾塞奸人之口而破其陰謀尤一舉而數善備焉我大總統謀國之忠與諸公見義之勇百倍下走尙乞大力兼籌羣謀共策主權立挽厚幸莫名謹攄愚忱諸候明敎馮玉祥劉鎭華宥印 
　　馮玉祥等反對附條件鹽餘借欵電各報館均鑒准齊督軍王省長養電梁氏對於鹽餘借欵業已簽字以開放鹽引管理緝私爲條件聞電憤激目眥欲裂梁氏把持揆席攘奪權利誓欲將璀璨陸離之中華民國國權財權於此最短促時間中喪失盡凈途窮日暮逆施倒行九千萬借欵不成更從事於七百萬庫劵計畫因銀行不信任之結果發生洋會辦之簽字擔保因洋會辦之簽字擔保締結最嚴厲最苛刻之條件緝私長官由中外合派交欵回扣减至六八五鹽引從此混淆民生從此凋敝緝捕之權拱手而授之外人後患實不堪思議最足駭人聽聞者梁氏更擬於七百萬以外再加五百萬似此破壞手段不斷送二十二行省各特别區使全國數萬萬人同歸於盡不止玉祥等旣經宣示脫離誤國内閣該梁氏一切行爲當然無效微聞彼方邀求政府有以明令公佈條件之說應請我大總統力予罷斥我各省疆吏及愛國人民一意主張設梁氏迫挾元首使政令不能自由應即共同爲國前驅戮力討賊斷不容神㚥巨蠧穴竊憑城致全國陷於萬刼不復之慘害履及劍及佇候明敎馮玉祥劉鎭華徑印 
　　蘇齊爕元反對鹽餘庫劵電各報館均鑒迭據確報梁士詒等以整理鹽務爲名發行鹽餘國庫券一千四百萬元勾結奸徒朦蔽元首擅與稽核所洋員締約簽字計押出鹽餘二十個月並訂有密秘條件允廢引岸併先以緝私移歸管轄等語側聞之餘不勝憤慨查各國通例當國庫空虚之會或振興有利事業之時得發行國庫券以資周轉此項計劃原與財政原理相符仰維元首宵旰之憂勤中央財政之枯竭維時補救正恐無方但使其中不至潛伏禍本何敢稍持異議第就此事詳加研究現時鹽務究應如何整理及鹽餘欵項此時可否抵押姑不深論惟其密訂之條件實有種種之流弊有不可不察者請先以廢引岸言自來場運赴販各商賴引岸以執其業依附各商爲活者更不知凡幾從前屢議廢除皆以經制習慣曆久相沿難以驟更卒寢其議今之財政當局視從前大吏信用如何今之時會視從前情勢如何事前並無凖備而貿然更張不惟以上多數商民立召破產斷絶生機且使地方治安及社會金融皆受絶大影響其不可一廢引岸旣列條件則將來改革手續及徵收鹽稅一切事權必永遠操之外人較以丁漕抵債名異實同爲禍至烈更進一步舍抵押丁漕更無他物財政共管勢已岌岌較之英印前事尤可寒心其不可二引岸廢則名爲自由運銷實則將有大資本家挾持其後一切壟斷甚於今日事關民食爲患何可勝言倘再以外資擠入或逕許外商營運民命商權一槪斷送流弊所趨伊於胡底其不可三此但就廢引岸言也至於緝私營伍本一種地方特别軍隊目下友邦駐軍方請撤回此項軍權反以相授主權何在國際信用何存其不可四緝私營伍有詰奸安良之責與普通警察相輔而行乃太阿之柄持以授人監視偵察惟外人之命是聽閭閻安所託命其不可五此五理由不惟關係鹽務前途實於國計民生用人行政皆有莫大關係我大總統關懷民瘼力顧主權豈肯以一時苟且之圖喪國家根本之計伏乞乾綱獨斷卽日嚴令梁士詒等迅將前項秘密條件取銷不容稍有含混以蘇民瘼而保主權并望朝野諸賢一致堅持此議或單銜籲請或聯合要求爲國家保此財權即爲同胞延其生命時機一失萬刼不復爲民呼籲急不擇言臨電屏營伏祈炤鑒齊爕元敬印 
　　趙恒惕反對田賦加稅電各報館均鑒頃聞北廷實行田賦加稅每畝四升違法擾民莫此爲甚湘省軍民異當憤慨誓死力爭務望一致反對以蘇民困臨電迫切伏惟鑒察趙恒惕文印 
　　皖許世英通電各報館均鑒昨晚據警廳報告有署名省議會知單於今早十時爲開第三届當會比令警廳妥爲制止并傳令商學各界不得干涉本日據警廳報告九　派有區署長親帶長警前往議塲見當選人簽到十餘人當即遵令妥爲制止詎各當選人言詞决絶制止無效開會時推陳光譜爲臨時主席等語查省議會暫行法第二十二條常年會由行政長官召集之又奉國務院陽電議員不能自由集會十六日奉内務部電仍候法律解决各等語本届議會因選舉訴訟未經終結尙未定期召集乃該當選人竟於本日自由集會旣與法律不合又與院部電令抵觸當然無效除電呈大總統國務院内務部司法部請示外特此電陳再地方安謐如常并聞許世英皓印 
　　安徽李克賢等電申報鑒皖議會自行集會并舉正副議長賢等在蕪毫未與聞决不承認李克賢·袁先奎·許道立·吳正塵·叩漾 
　　汕頭來電申報轉各報工會團體海員鑒汕頭海員二十三號全體罷工海員支部 
　　華盛頓來電申報轉各省議會商會敎育會農會工會學生會鑒内政不良外交寡效政府腐敗賣國甚易權利旣失爭回維艱近復用曹陸赦安福謀借日欵不惜魯路是非顚倒腐敗愈甚外交進行更形棘手長此以往將何以國自華會開會以來各國言論皆謂非將中國政治根本改革卽使外交盡將權利歸還不久卽復喪失某等身居海外目擊身受忍無可忍惟望國民全體速將腐敗政府根本推翻革政卽所以救國幸勿爲彼等一致對外四字所誤臨電惶悚諸希公鑒駐美國内外各公團及學生代表蔣夢麔向哲濬梁龍等皓 
　　旅英華僑全體來電各報館商學會鑑北庭賣國日兇一日不速掃除國將賣盡僞代表直接交涉僞政府私賣山東吳張拒西南義師北伐今自北伐可見西南出師有名望諸公助我義師速滅國賊共襄統一全英僑胞願頃囊以助僑英籌餉會全體叩 
國外要聞 
[東京特訊（鏡蓉）]  
　　余日章在中國青年會之演講 
　　華府會議我國國民推舉代表余日章蔣夢麔兩博士前往本月十七日余博士由美先返途經東京由中國青年會留日學生總會等團體開歡迎大會於中國青年會到者逹二千餘人下午三時開會首由各團體代表致歡迎詞詞畢余博士即登壇報告華府會議經過情形歷三小時半之久聽者莫不爲之激昻奮起其演詞略云華府會議經過情形至爲複雜决非短時間中所能罄言但鄙人旣爲國民代表不得不勉爲其難作簡約之報告去年七月美國召集華府會議時正歐洲和會令人失望之時故各國對於此會希望非常重大但希望愈大失望之時亦當然愈加難堪此次會議吾國人稱爲太平洋會議或華府會議但美人則絶對不用此等名稱僅稱之曰軍備縮減及討論太平洋與遠東問題大會或曰軍備縮減大會或更簡稱爲軍備大會吾人由此名稱上之各異即可想見兩國人民心理上之不同即（一）中國人方面大都以爲此次會議在解决太平洋諸國間一切問題而中國問題尤占大部故深望此會解决中國一切難題遂稱之曰太平洋會議又因美國之大公無私爲各國所信仰遂稱之曰華府會議（二）美國人方面深恐題目太大不易成功將蹈歐洲和會之覆轍故不欲張大其詞也美人對於此次會議之希望有三（甲）軍備縮減至五五三比例（乙）日英同盟廢止（丙）門户開放此三問題中第一問題美人以巨大犧牲及休士之新式外交各國已爲所折服完全逹到目的第二問題因當事國無續訂之必要或决心故亦竟全功惟第三問題所謂門户開放雖各國均贊成而如何解釋殊不確定將來危險之機恐即暗伏於此蓋旣無確定之解釋則異日必有牽强附會以逞其私者故吾人宜使華府會議加以解釋并使各國通過始可保將來之和平吾國人對門户開放四字表同情者頗亦不少未知果何所據也我國對於華會之一切預備均在北京顏　長爲總代表係顏因内政關係不能脫身代表團之辦事遂處處感受困難蓋顧王等由歐洲赴美距開會期僅十餘日到後又爲必不可少之酬應所困每日晚間至一點鐘始得就寢而晨興不過九時其爲國宣勞吾人豈得不表示感謝乎十一月十六日所提十原則大受各國之奚落而美人路脫所提四條則通過於議會鄙人與蔣夢麔先生受國民重託何敢默視屢次向各代表要求（一）無條件歸還山東（二）取消二十一條（三）稅則平等將此三條件從速提出大會遲延恐多不利豈料此等請求見效甚鮮後各代表接北京政府訓令「各事宜與國民代表余蔣二君商同辦理」始駭然於國民程度之驟增而對於余等之建議亦稍稍容納矣吾國代表在華盛頓旣不能變化輿論又過受輿論之朿縛一行一動持見貎辨色之態度故山東問題之提出雖經鄙人等幾度勸告及旅美各團體示威運動之催逼亦終不能收速效至顧代表所提稅則三步辦法某國從中作梗未有結果竊以爲吾等所爭在稅關主權不在目前加徵成數况裁釐加稅載在約章祗須吾國厲行裁釐即由政府下一命令增加稅額足矣何用向人乞憐哉山東問題在會外談話旣經休士在大會發表余等見木已成舟爭亦無益遂向别方面工作爲亡羊補牢之計膠濟路交涉時吾國代表聲言備現欵贖回日本代表甚爲驚疑後見吾國代表態度堅决即爲種種無理要求報章所載甚爲確實談判因此有决裂之象又聞有移往北京交涉之說吾人一方面對代表宜嚴重監督不可讓步一方面宜切實預備勿致臨事失措二十一條提出後即休會故未有結果而日人方面則宣布絶對不承認此種提議在大會中成立查此次會議日本多不滿之詞其實所獲已不在少即以海軍縮减一端而論法國竟不與於比例之列是無形中日本之地位已駕法國而上之又英美日三國實力日本最貧决難以五五三之比例與英美爭衡是一舉而名實兼收也彼等在美深知美人素不直日人所爲非從事調和感情不可故處處揮霍金錢爲勾踐媚吳之行又深知美國甚重視個人之地位故日本所派代表非爵士即博士因此頗有效果其用心亦深且苦矣返觀我國此種宣傳之力甚爲薄弱歷來所受不平等待遇固未嘗不爲各國所見憐惜我人不能自助以致處處吃虧余深感人材缺乏之苦痛務望各自努力預儲有用之材爲國　勞尤深望國人對於此次太平洋會議未决問題爲事實上之補救云云 
[美芮恩施庽中國人民書]  
　　金玉之言　國人諦聽 
　　美國前駐華公使芮恩斯氏對華國情最誠且懇其愛助處尤多近有致中國人民書二我國人讀之當知其指我迷津導以先路而感謝之不遑焉特錄如左 
　　（其一）敬啓者中國人民對於此次華盛頓會議之所望所期僕深知之諸君對於曩者巴黎和會異常失望以爲世界公論毫不能伸中國公道毫不能逹華會召集可望改正過去之大錯念及列强蠶食宗國外患頻仍重要主權歷被攘奪二十一條之要求不啻揮拳强刼世界無論何國决無如此强暴之行際此公論昌明之秋一國生命所繫之主權斷不能如此横遭攫奪也雖然君等之所懷在訴諸世界公論公論雖可影響華會而華會非一法庭或公堂其中或有惡人不免被邀列席華會係一種列國會議欲於其中確知列强能取同一行動至若何地步耳會中所求在各國之共濟各國應互相尊重互相切磋一案非經全體同意决無能措諸實行詎不知中有數國在遠東問題上掣肘莫能自由因均畫諾於凡爾賽和約彼等以爲案旣鑄定何能出爾反爾非毁全垣安取一磚此事攸關歐洲之全局動搖法英等國勢所不願故中國公道之呼聲又如在巴黎時之同攫逆鋒矣此種事實横梗在前卒使關於公義之問題不能得直然美國當局不憚障礎極望中國能得妥健公正之待遇凡傾向於中國及仗義執言之人亦欲盡力使中國重要主權至少有堅定或　還之第一步要之此次大會之討論已使美國及歐洲一般人士更能瞭悉中國情形且知中國之提出與要求均根據於正義因之發生有力之輿論此後益將爲中國助斯則中國在大會之所得者也歸還主權之初步雖似於吾人所感甚小但以後必甚順利中國許有機會特須自修明内政着手方可深得外人之信託列國人民輿論斷不許何人用强力違抗中國人民之公共舉動而取得權利於中政府君等宜知尙從事統一中國或監督政府使効忠於國家或選出優秀有才之人改組政府凡此等等均將爲美國及他友邦所注視而欣慰君等之運命可以力自造成並得世人之善意爲之助也 
　　（其二）又啓者華盛頓會議不過如演劇之第一幕在此幕中中國欲完全得公道之解决勢所不能各方面不利之禍根猶牢不可拔但因此一舉中國問題已引起世界之瞭解則不能不謂華會之大有造於中國也國際的協商旣於此肇始則國際的行動必有漸趨改善之望倘中國此後不再抛棄主權並堅持所失之歸償則中國地位必將日進無疆操之以堅耐最後定奏完璞之凱旋且中國人民有美國人民之友誼又有俄國人民英國人民及他歐邦人民之善意並在日本亦未嘗無友好於中國者由此種種而得世界之瞭解與輿情則此後公論所在决不容一國之獨謀不利於中華如往者之任意侵食也將來世界人士對於各國所取之對外政策必有較强之取締一國民衆之多當推中美與俄國而此三者皆在推行平民政治將來必十分互相瞭解而互相協助無疑也 
國内要聞 
[北京通信（樸）]  
　　梁士詒請假之前後 
　　當滬上報紙停刋之日適爲内閣更迭之時水竹邨人之於梁本非絶對維持愚已早有報告六省皓電以二十日到府邨人即令吳笈孫持示梁氏並批交院核辦四字說者謂此種電而交院辦殆舍辭呈外别無可辦也然梁對於吳笈孫猶無表示二十一日梁氏入府邨人面告之曰「當此相持之局必有一方讓步然後能了但時局斷不能任其破裂則君宜想一善策此言也又不啻面令其辭也然至二十二日呈猶未上於是有高凌霨宅之閣員會議擬全體閣員寫總辭呈一一署名訖但空總理父長二人名字送請自署如猶不署則與議各閣員另提一總辭呈表面上爲對於吳氏及六省攻閣之電負責辭職實際上即對於梁氏迫其自辭據接近公府人所言此係二十二日邨人召高齊鮑等入府面授機宜者則仍是邨人所用手段欲以此解直系攻閣之紛也此一道符籙果然靈驗挨至二十四日午間梁氏竟以紅格手摺請感冒假七日並自二十二晚返宅以後即未入院二十五日之晨一聲汽笛竟赴津門瀕行致齊耀珊一函尙有好自爲之之語蓋對於總統對於同僚猶平無悻悻矣 
　　自此以後乃人於代閣之一幕顏惠慶當梁未請假前只表示决不再代及梁氏請假邨人一面就手摺批准一面派吳笈孫徐世章等迭往商顏令其代理而顏迄未肯二十五日上午乃逕下顏代之令其時並未得顏同意也二十五晚有人晤顏顏述及不肯代之原因謂（一）則外交内政不容混淆此次政潮已由外交牽及内政如再以外總代閣則更混淆不清（二）則梁之被疆吏攻擊交系方面頗有致疑於外部謂其犯有洩漏或利用之嫌疑者爲遠嫌計亦不能做（三）則上次代理爲有期限今繼閣何人何時成立尙屬渺茫而己身則早聲明華會一閉即去職者若反被代閣牽率殊爲不值（四）則前次有熟手之院秘長可以自認爲短期之監印今情形不同如事事自己料理則决忙不來否則必多貽誤（梁閣之一月内院事皆梁葉二人主持秘書長張名振虚名坐擁而已）聞二十五晚顏尙上一辭呈請另派人代閣次日徐氏批出不允其辭又派許寳蘅徐世章各往勸一次二十六日午間閣議例會顏氏到院直赴會議廳自言仍係以外交總長資格代理主席有請其入總理室休息者辭謝不往有詢就職日期者答以尙未允就計自二十三日以後國務院方面政務停頓直成一無領袖之局直至二十六晚始有二十七日上午到院之傳知蓋直至彼時始以逃不脫而暫任而今日（二十七日）已爲舊曆除夕明日以後各機關有三四日之無形放假則政府機關已爲一星期之停滯矣 
　　然則此次閣潮卽算告一段落乎曰梁氏請一星期之假而葉並未請假實際上言之猶不能算梁已去職吳佩孚及六省督軍是否就此罷手雖東海於二十四五問已囑錢少卿田錦章諸人電告吳佩孚齊燮元等作爲告一段落然聞公府方面近日仍迭得長江各督之電催明令罷梁是外間之反閣潮猶未能遽息梁氏方面則悻悻赴津假而不辭葉氏及交系要人當梁請假之日曾在甘石橋開一重要密會次日卽相率赴津葉之踪跡尤爲詭秘頗有傳其已赴瀋陽者彼系春蠶未死足智多謀在此假而不辭中必仍謀所以復活者亦不得謂梁閣之倒已無問題政潮起伏迭出不窮今可謂在第二幕之醖釀時代耳 
　　至於繼閣問題則邨人曾對人言决約王士珍且王亦可望允就近來北京正定之間往來使命不絶於道然以事實考之則王並未慨允也且據公府要人所言梁閣產生前邨人向奉張提出者第一爲王氏而張氏矢口卽白聘老决不肯來是奉天方面之於王固未必同意也現在直派方面對於繼任之人不肯有所表示奉天方面旣以擁梁之故受一間接之打擊此次旣不維持梁則對於以後之人亦持冷靜態度以伺機報復故任何方面皆未必有所表示而邨人則素不肯自擔責任者亦必徵求意見於二者之間而暫時難有結果且微窺邨人之意此次諷梁自辭而表示閣員一切不動則卽以顏爲長期之代理而自於隱隱中操政治之大權亦此老所欲爲之者至於外間所傳某某等督有欲靳閣復活之說交系方面有欲以朱周代梁換湯不換藥之說熊希齡曰前往來京津有直派浼之使出之說則皆未必能成事實者也（一月二十七日） 
　　尙有要聞二及地方通信轉入後頁 
 
 
 

Page 12

 
 
國内要聞二 
[北京通信（晨）]  
　　梁閣末日之記注 
　　梁閣於二十三日以手摺上公府請假七日并未請代當時亦未用正式呈文爲歷來總理辭職之變相悻悻之態殆可想見至於最大紀念則爲此兩日中發表秘廳人物計有三百餘人之多此種陋習倡於清季不肖督撫近則部院亦染此風然率皆鬼鬼祟祟知其不可而爲之絶未有如梁閣之大刀闊斧一批起身砲竟似機關槍之大放特放者綜計每月薪給約增三萬餘元其間四百元者數人如某某以秘廳帮辦兼參議上行走是餘則二百元三百元者指不勝屈卽以梁姓一項論已有十人之多所有薪數皆親筆批注楚歌四起步驟從容點鬼名單一絲不漏黨魁舉動畢竟不凡惟以現在政府冗員如此之多欠薪如此之鉅而梁閣更欲推波助瀾俾入絶地是誠何心殊難索解頗聞辦理此項科員幾於頭昏眼花手腕欲脫而該廳差役號房忽得此數百通知書可以索酒錢索喜錢爲點綴年關之用是則短期總理之去思固自有一部份人員之感戴也諸君猶記梁閣就職時之銳意裁員乎到院之第二日召集本廳及所屬四局嚴令裁員院廳第四科事少人多梁閣大加訓斥頗有閻羅包老關節不到氣象於是各局各機關莫不仰承意旨預備裁汰而財部奉行尤力迨至本廳添派人員浮於所裁人員俸給之多又超出原數以上當時乃嘖有煩言其實以如此政局冗濫無紀苟議裁减誰不謂然惟一面裁人一面添人狐埋狐搰已屬可笑而當此百孔千瘡之際貿然登臺凡百要政皆不措意獨欲藉裁員兩字爲大政方針之惟一要圖識者已早知無能爲役至於今日行不顧言變本加厲赭赫聲光遂降在冰點以下語云捲土重來未可知此公殆已不爲重來計乎 
　　此公政治生涯不爲不久黑幕牽線隱握政權操縱金融顚覆異黨十年以來殆如一日尋其成績雖無可言而本系奉之爲倫魁異黨忌之爲政敵覆雨翻雲每一政局變遷皆有此公關係論其能力固有可觀至於談吐俊爽氣度從容敢作敢爲尤具有偉大人物資格惟自信力太重社會情狀太隔閡對於正人君子視爲腐敗一切妖魔鬼怪倚爲心腹其用人方法則以打草穀爲主任人自攫金錢而俸給在所不計故對官員薪俸視爲不急之圖凡以欠薪請者皆遭申斥其失人心也以此其辦理實業之失敗也亦以此至短期揆席之施措更屬一無可稱以對外言則心跡難明貽人口實以對内言則全國反對體無完膚假使稍有手腕何致一蹶至此然則政治舞臺實爲試騐人才之寒暑表觀於梁閣之末路吾爲吾國假人才惜吾更爲吾國無人才懼矣 
[繼閣人物之懸揣]  
　　王士珍說　錢能訓周樹模說 
　　混合内閣說　靳閣復活說 
　　梁士詒請假顏惠慶暫代内閣問題可認其解决得一半其實一半尙不敢言便爾解决也至未解决之一半則爲繼任之人的問題此俱爲難覓頭緒者茲就所得消息謂關於繼任問題殆尙在各方自有擁戴之天是非龐雜毁譽交並幾令人難並合而一之除交系别有擁戴不計外一部分武人爲尊重其武人先輩起見尙迭次派人赴正定勸王士珍出山但每次之使皆被拒絶最後徐治超銜某方之命再赴正定王氏至以病力辭又有一派則以迭次之政局變動皆與某鉅公有幾分之關係與其求之外人以維持暫局不若從根本解决直擁一錢能訓周樹模出而組閣免致再生他變蓋此般人之心意中以爲所謂北方政局只求能各方牽攏不至横目相視便可謂郅治太平不必問大局如何人民如何則此等人出而組閣亦說不到是否合宜更有彼方一派人從而鼓動之故亦漸見其爲政局波動中之一點綴惟究竟勢力不充足難見成爲事實至洛陽方面之主張大有趁此時機進一步更謀統一之實現更進一步而組織一南北混合内閣惟在今日尙不可企望除此則有突來之消息聞齊燮元極力主張靳閣復活者日前赴寗觀察南京方面態度之何某聞已向某方面略爲述及而鄂當局攻梁之電多引靳爲梁閣之比例此可見一部分武人又自有其主張超然於以上三者之外而另樹立一說者也就此數說比較之其有無力量自可槪見又據一消息家爲總括之判定據云最近所傳繼續組閣者實不出下列四說（一）主張提出北洋耆老王士珍（二）主張提出府方親任信賴之錢能訓周標模（三）主張組織混合内閣（四）靳内閣復活上列四項其第二第三殆已不成問題蓋錢周二人只以老字資格爲一推重其材只可充太平宰相夙無整理及維持殘局之能力且與軍閥無甚牽連必不能勝軍用内閣之重任此第二說已爲虚浮矣至混合内閣本爲統一後事惟未統一時决難實現此第三說亦爲虚浮矣其較第二第三爲有力者則爲王士珍組閣說但王士珍自曾遭阻難對於政局已極爲淡泊信使促駕皆被拒絶至第四說則根據於以上三說之槪難實現故不得不求其次但靳以不勝各方之阻擾當然不願再嘗此滋味惟此種主張係大部分軍閥所倡以靳氏對奉對直均能合攏得起且可以維繫暫局故一再派人聳恿結果靳氏或不能却各方之請再次復活亦未可知蓋以中國政局之變動無常軌此實不敢斷其必無云 
[集金贖路之運動聲]  
　　膠濟路備欵收贖業在華府討議國人觀察事實亦共認爲不得已而讓步之辦法故集金贖路之說已紛傳國内外茲將各方面消息彚錄如左 
　　北京北京學界贖路集金會二十三日已宣告成立蔡（元培）王（家駒）兩會長積極進行一切定於二十五日開會通過各項職員及辦事細則商界方面聞風興起擬邀集銀行公會及其他團體一致加入以收集腋成裘之效京兆同鄉會亦擬發起北京平民贖路集金會女界之何慕班陳維亞各女士正在組織女界贖路集金同志會其招股方法聞係推出勸導員若干組向各家女眷請求協力襄此美舉云茲將學界贖路集金會會長蔡元培指定各員之銜名職務及其通啓照錄如下通啓云辱承推選鄙人爲北京學界集股贖路會會長事關公益勉効馳驅謹遵會章先行指定委員若干人銜名職務另紙開呈即祈察照並請於二十五日下午二時在美術學校各委員會同時開會推選委員長以利進行敬希准時駕臨云云至指定之銜名職務則（總務）譚熙鴻鄭錦尹炎武毛邦偉李貽燕沈士遠張鼎乾鮑壽康鈕振金庚緒李辛白（宣傳）祝椿年李大釗高松秀周宣德王子均王兆榮邱時明楊璠谷源瑞陳作霖温廷傑鄢祥禔陳政張瑾（交際）顧兆麟汪翰祝椿年周綬章經子淵耿星江徐迪南式容張瑾吳宗栻張黻卿閔京山顧孟餘俞同奎馬寅初王永靈王士杰陳啓修李建勛王家駒 
　　又北京各團體國民外交聯合會昨發出通啓云本月二十五號（星期三）午後二時在宣内剛家大院四號本會事務所開全體代表會議討論籌欵贖路抵制劣貨各案務希貴代表準時撥冗出席爲荷云云 
　　南洋政府方面人云南洋泗水新加坡西貢爪哇小吕宋雪黎等七八處華僑刻下聯合會商擬限定本年三月内籌足三千萬元以備一次贖回膠濟鐵路 
　　長崎長崎華商總會來電頃聞中央主持秘密交涉風聲所播僑民震驚本會認中央此種行爲違反國民公意除電我國代表一致堅持外務乞迅將交涉情形即行公布以釋羣疑是所盼禱長崎中商會二十日 
　　濟南濟南函魯省各界鑒於膠濟路近日之趨勢已舉國一致願籌欵贖回鄂督蕭耀南且主張由濟南爲發起點當仁不讓於是在省議會召集各界討論集欵贖路辦法决定全省人民一致擔負並急電中央無論如何不得借用外債致使權利外溢云云 
　　杭州浙江國民外交大會二十一日在省敎育會開代表會議由主席報告全國總商會發起贖路集金會之電文後全體一致主張贊成當即成立浙江贖路集金會推童抗時等籌備一切並電致各省法團請一致主持原電云膠濟鐵路爲魯案關鍵日人多方刁難心懷不測我國民旣力爭於先自當維持於後在昔君權之世尙有毁家抒難之輩當今民主時代豈乏解囊救國之士倘政府托國庫支絀人民復袖手旁觀將何以制要挾之口而杜借債之源本會宥電主張膠濟鐵路由國民備欵贖回以收歸民辦爲原則衛國所以保家贖路以禦侮衆擎易舉集腋成裘所賴各省公團主持其即事全國國民共襄其成云云 
[朱啓鈐等請赦方樞文]  
　　安福系六武人叚芝貴等已奉令特赦其餘匿日本使館及上海等處之安福系文人現亦極力運動赦免惟一時恐尙難逹到目的茲悉朱啓鈐汪有齡王克敏吳鼎昌李匣珍江紹杰等以前上海和會代表法制局長方樞奉令通緝實受嫌疑特呈請政府頒令特赦其原文略云前上海和會代表法制局長方樞學識閎通品行修潔贊襄樞密頗著勳勞前年以政治犯嫌疑奉令通緝伏查該前局長自民國七年南北議和奉派代表從公和會荏苒兩年均在滬之日多在京之日少前歲京師發生戰事之時亦仍供差在滬並未回京以時地證之足見該前局長但爲和會奔走實於戰事無關事實俱在不難覆按然自奉令之後猶且伏處海隅自安義命閉門思過屏絶外緣敎子讀書毫無怨望同輩咸矜其遇士論尤惜其才請大總統法外施仁俯予特赦云云未審果能邀准否也 
[張弧壟斷鹽餘借欵之說辭]  
　　日前張弧上呈徐氏說明其整理鹽餘借欵計畫並請將明令禁止此後再以鹽餘借欵抵押任何欵項已奉徐氏指令批准聞該呈内容首列以鹽餘爲擔保之短期小借欵清單計自九年夏季以來由潘復及高凌霨經手抵借者中國各銀行錢店方面共爲七千萬元外國銀行方面二千六百萬元合計逹九千六百萬元惟以政府財政困難已逹極點故該項借欵不論爲中國銀行者抑外國銀行者本息均未償還欲求整理只可邀集各債權者商議改訂借欵契約據張氏所擬之方法（一）將短期借欵改爲長期借欵而减低其利息（二）將此等零星借欵併而爲一以圖將來便於償還整理後之第一要圖即禁止財部當局以後無論如何困難對於中外銀行不得再以鹽餘爲借欵之擔保呈文最後又謂此項呈文辦法須迅速進行否則政府財政必無絲毫希望云云按張氏上此呈文表面上何等冠冕堂皇其實藉整頓之名而行其盜賣之實且其伎倆有大過人者即勒令徐氏下令禁止以後對財政當局不得以鹽餘爲抵押而獨不及今日財政當局且讓他做這一次斷頭的買賣又可以大發而特發一注大財也 
[湘省紡紗廠罷工風潮了結]  
　　湘省華實紗廠風潮詳情已誌前報自總部派兵到廠彈壓工人方面即無何等動作政府派駐該廠之監察長指機械檢查員王漢電汽間工目李藩熙爲此次風潮之主使者已將其拘押並擬送辦其餘工人黃仁俊等二三十人均各責打軍棍此外尙有責打手心者不意憲法甫經公布人民即不能受其保障致受種種之非法虐待殊可慨也責罰之後猶恐工人有他種行爲監視極嚴每一寢室有兵數人不准偶語不准自由行動於是省憲之第六條遂爲彼區區之一監察長蹂躪殆盡政府旣如此處置華實方面遂惟有急籌餉薪從速發放各工人之一法其對於年賞已允將男女各工人工資從優發至陽曆一月底止並每人另給奬資二千文並提前於十六號放假定於陽曆二月四日開工所有廠中工頭工人藝徒等應如限來廠服務除牌示外並已分别發給現在該廠全體工人二千餘名已全體出廠惟鄂籍工人則言不願再來當此風潮甫經發生之際在工人方面似無何等規畫亦無何等組織但十四日風潮旣定之後十五日又復軒然大波接續而起政府方面頗疑有人主使旣而審知勞工會職員黃愛等確曾與聞其間且欲利用此事以遂其詭謀於是即於十七日上午八時將黃愛及勞工會出版部幹事龐人銓在勞工會拿獲隨於上午十時押赴瀏陽門外斬首其罪狀云本部迭據密報有黃愛龐人銓等盛倡無政府主義假勞工會名義煽惑人心近復秘密收買槍枝勾結匪徒乘冬防吃緊希圖擾亂治安等情經本部派隊拿獲該黃愛龐人銓二名到部訊據供認前情不諱實屬罪不容誅除將該犯黃愛龐人銓二名提案騐明正身綁赴刑塲立予正法外合行宣布罪狀俾衆周知 
[張文生怱怱回蚌]  
　　張文生至省荏苒月餘其所定重要任務援贛問題竟不果行僅於籌餉事項進行不遺餘力日昨尙慮不足猶特派安慶道尹李大防向商會借欵十萬元如不能照數即擬减半限日交欵并預備在省度歲詎料逼近年　　於陰曆二十八日　　起行　　　　　　　　驚異謂蚌埠將有重大情事發生探諸軍界人云前一日蚌埠忽來一萬急密電内容甚秘張督接電卽令隨行人員趕速料理行裝一面傳知安豐吉安兩兵輪伺候一日夜卽料理就緒次日張文生上輪之時間已至晚九句鐘前所携帶來省之衛隊兩連仍舊爲回轅之保衞省垣各廳處長官均至江干歡送沿途警衛嚴密所有未結束各事特留副官兩人餘均隨侍回蚌有謂張文生此次回蚌行色怱忙確因地盤關係傳聞皖督一席現爲新附奉系之皖人張廣建取代不日行將發表云云就近日時局觀察或亦不爲無因也 
[皖議會自由召集後情形]  
　　皖省第三届省議會十九日自由召集全城騷動次日許世英即出佈告略謂按照省議會法省議會每年開常會一次由省長召集之本届議會各當選人訴訟未結者尙有多起本省長未便違法召集詎十八日晚各議員發出知單訂於明日上午十時自行召集等語當飭省會警察廳長制止茲據呈稱派南區警察署長高魯論率同巡官長警於上午九時前往省議會有議員五十人簽到推定陳光譜爲臨時主席言詞决絶不服制止等情各議員違法自行召集開會當然無效除電陳大總統國務院司法内務部外合行佈告仰各界人等一體知悉并不得違法干與以重公安云云議員團對於此項布告置之不理是日下午復開茶話會二十日又開大會選舉正副議長竟不動聲色選出唐理淮爲正議長陳光譜晋恒履爲副議長布置一切各公團澄清選舉辦事處現以各議員突然自由召集更多一層障碍日來除通電旅外各同鄉外并無若何舉動京津滬各同鄉會派來各代表昨至省署請示辦法許省長仍謂議員自行召集當然無效已電中央報告情形諸位靜候解决云云各代表復請省長速催趕結訟案許省長答謂並次限期已届當再嚴限速結不得再延各代表乃退學生會自議員違法自由召集後頗思以激烈手段對待經各代表勸勿抵抗終當聽之法律解决故尙無若何風潮發生北就同鄉會代表胡中將維棟滬同鄉會代表王龍廷業已分途回去報告一切至於京同鄉會自接到議員自由召集之電訊當即開會推舉代表赴府院請願不卜如何辦理也 
[陰曆新年之寗垣景象]  
　　乞丐多　彩票店尤多 
　　陽曆之新年已過陰曆之新年又來爆竹一聲桃符萬户普通社會固仍是多過舊年也元旦天雖陰雨而寗垣夫子廟一帶則熱鬧異常初二天漸放晴更覺人山人海一因偌大之南京城中除此以外欲别尋一公共娱樂之場實不可得一因工商界人終歲辛勞值此數日休假自應及時行樂娱樂種類無非是打鼓書西洋景大戲把戲等其高尙者僅一西園之彈子房記者兩日觀察生有兩種感觸（一）乞丐多金陵省會地乞丐本來多加以去歲水災由災地來者尤滿目皆是花牌樓狀元境貢院東西街等處幾成爲若輩之勢力圈行人過之輒爲所困雖警察廳因届新年出示禁止而一紙布告究不能禁其實行也彼老弱殘廢情原可憫若十三四歲之男女短童逢人便討遇車奔隨手足健全何不謀一正當作用是固關於生活問題而行政方面無法以處之要亦不得辭其責也（二）彩票店多彩票行同賭博上届省議會早經議决禁止自去年水災籌賑因不得不准其推行各店門首除高懸發財旗幟外並佐以留聲機招徠生意一般有發財熱者趁此新年多少積有幾文遂趨之若騖而不知其害比賭尤烈也雖售出數目無從得知而城廂附近售彩票之店竟多至四十五家門面亦多富麗堂皇此亦有心世道者所引爲深憂者也 
[杭州快信]  
　　息借銀行錢莊洋三十萬元採辦平米業將塘工奬劵盈餘作抵其欵已儲中行現悉採辦人員定由杭總商會公推以上年採米得力之唐明鎬洪遇廷等經辦擬於二月中旬領欵出發 
　　陰曆除夕鳳山候潮武林艮山各城一律開放軍隊先期山衛戍憲兵兩司令部傳督令勿許出外警廳則派督察長及督察員等率隊分段澈夜巡邏城門出入處檢查尤嚴 
　　此間　之行　以　　　　半月適值臘底各物昻貴猪肉售至每斤四角烏荳每升一角四分箬鞋每雙百文爲從來所未有元旦日吳山七十二廟男婦進香者拖泥帶水不絶於道 
　　一月分浙省軍警各費除第四師由烟酒局撥解十五萬八千餘元外督署及兩鎭使署一二兩師共四十八萬餘元十師十二萬餘元内河外海曁各縣警察十八萬餘元警備隊八萬餘元二十五日由財政廳悉數提前撥發 
　　中等以上各學校擬自十一年分起不放寒假届期組設講習會補習各科學及練習講演灌輸人民智識將於二月九日敎育行政研究會提出議案 
　　稅務督辦孫寳琦因爲其弟寳瑄治喪並修葺留下祖塋定於東日起程南下 
　　台州第六中校校長郭宗禮因内部敎職員黨派紛歧（按台屬向有周派何派杜派）辦事棘手已向敎廳呈請辭職 
地方通信 
[松江]  
　　力爭地方自治松人士因滬海道屬各縣先後謀復地方自治而上南等四縣已在籌備進行爰由公欵管理處敎育會農會等三機關發起邀請各市鄉代表於二十五號假座管理處集議規復地方自治辦法是日到會者約八十餘人先由縣敎育會長張蔚丹報告發起緣由旋推李芑香爲臨時主席沈曉生爲臨時書記公决由到會人組織一會命名爲松江縣地方自治籌備會而謝宰平朱鶴生陳凱生朱紫綬等均謂籌備進行當先謀根據故首要問題在取得官廳之認可經會衆一致贊成遂推李芑香陸凱生二人退席撰呈當日呈縣轉呈省長核奪各會員於呈末簽名劃押後亦即散去 
　　泗涇獲解盜犯本月二十五日泗涇警察分駐所探警在該鎭中渡橋下偵獲盜船一艘船上盜匪三人上岸圖逃當即追獲一人並在船内起出快槍四桿六輪手槍一支贓物多件該盜供稱張阿小金山縣人承認搶刦泗涇顧嘉生一案並供出搶刦鄰省刦案多起業經該分駐所巡官梅少樵將人贓併解縣警所轉解縣公署訊辦矣 
　　三中校長易人省立第三中校校長楊子侁改就東南大學附中主任辭去三中校長職務遺缺現由敎育廳改委省視學員林以鈞充任 
　　馳馬撞傷老人馬路小工李百川於古曆正月初一日午後在西門大街上騎馬疾馳至莫家弄左近撞倒七十老翁陳鶴林跌傷右眼角血流如注當經陳之家屬扶陳至黃自雄醫生處診治據稱年老傷重勢甚危險旋即報請第二警察分駐所將肇禍之李百川及馬夫馬匹等一併拘送縣警所轉解縣署訊辦 
　　失火延燒三户古曆臘月二十八夜一時西門外後猪行街沈姓查姓車姓三户不戒於火燒去後𡉑房屋數間即經城内外各水龍到塲撲滅未成户災至起火之户現因沈查兩户互相推諉迄未明白云 
　　盜匪解縣訊辦南門外攔刧王姓佃户四十五元一案現經縣警所探警拿獲是案正犯孫桂山一名業經警所審訊屬實當即轉解縣公署訊辦矣 
[蘇州]  
　　當舖除夕不做夜市蘇城各當舖每届舊曆除夕向做夜市自民國成立時局多故遂改爲除夕不做夜市至上燈爲止本届陰曆除夕經各典業開會集議决定仍照向章大除夕至上燈爲止由公所印就通告分發各當舖實貼俾衆週知 
　　籌濟龍社經費蘇城元妙觀同仁龍社創辦以來對於救火事宜頗有成績現該龍社以各項器具亟待添置而經費支絀議定假元妙觀方丈内開演影戲以劵資充該龍社經費已於舊曆元旦日起日夜開演又齊門外同善龍社亦因經費支絀定於舊曆正月初二日起日夜開演影戲一星期函請警廳飭區保護矣 
　　砍斃髮妻之慘劇　門外上津橋現充水警分巡之馬芳林日前與髮妻某氏口角起釁竟敢持刀行兇將妻兩臂砍斷送院醫治當因傷勢過重醫治無效旋即身死母家遠在江北無人顧問由馬草草收殮現此事爲水警廳趙雲生廳長所悉已飭三區宋區長迅將駐防黃埭之巡船分巡馬芳林調回聽候澈底查辦 
　　收賬船白晝遭刧婁門外曹恒源桐油號之收賬船昨日途經外跨塘東離鎭里許之宋莊村地方時適午後忽遭匪徒搶刧共被刧去鋪蓋衣物約植數十元及銅元數千所有收得之大批賬洋幸已先日寄城亦云幸矣 
[無錫]  
　　辛酉各業之盛衰錄錫地客歲因災荒頻仍各業生意異常清淡至年終又遇雨雪連宵故更遭打擊統扯全年各業利少損多茲將其大槪狀况錄下紗廠春間進本稍廉至夏秋銷路大暢價亦奋貴雖棉花歉收成本合巨冬間銷稍呆滯但均不妨全年統扯皆有盈餘尤以廣勤振新兩廠爲最多紗號穩健各家均得盈餘若做信交專業者則不善麵粉廠春間平穩至夏價目奇跌麥價反硬秋初銷路大暢冬間市價趨上故均有盈餘以九豐廠最多茂新廠次之麵粉號夏間因價目步跌大遭虧本幸春秋冬三季獲利故尙不致虧耗絲廠因收繭價目奇昂夏秋絲經售出寄賤待仲冬轉機事已不及故絀多盈少米業雖冬貨不旺然在青黃不接之時稍佔微潤全年統盤盈餘者多銀行錢莊營業穩固又未受潮流影響均有盈餘銀樓業在夏初價目趨上門市進多出少秋冬因歲歉關係營業大减斯時價又跌落故勉强開支綢緞布廠因夏秋冬絲紗看賤進本順手生意尙好故皆得利尤以九餘縐號麗新布廠爲最多油廠業因原料價貴生意不佳致虧耗者多洋廣貨業營業勝昔帽鞋業春夏秋三季尙好至殘冬因雨雪載途大遭减折衣莊業購滿典貨者不佳做新衣稍勝襪業因銷路奇衰紗市大漲售價反跌故多遭虧本南北貨業雖糖市不振而他貨皆好故均可支持油行業因湘鄂多事來路不易價目時漲足敷開支紙舖業平平典當業因受歲歉影響進多出少故均不利木業因建造衆多尙稱不惡磁器業因歲荒而店反多較去年稍遜碾米業因交易不旺無甚出入電話營業甚發逹藥業亦佳大通肥皂廠較去年爲勝彩票業均獲厚利耀明電燈公司爲邑中獨市生意年來營業日勝歲有營餘惜用人衆多開支浩大今歲并不甚佳其餘各業無甚出入 
[揚州]  
　　奉令嚴防謀亂駐揚陸軍黃旅長因奉上峯密合據報有前充緝私統令某潛來揚地於舊曆年頭歲尾乘機大舉謀亂着即防範以保地方治安特通令所屬營連長於此期内加意梭巡認眞防範 
　　訂期濬河高郵西門至上游馬棚灣一帶淤淺運河經運河局訓令下游馮坐辦會同該局王督工員督工築壩挑濬以利航路茲悉兩端之壩於三十日合龍下月一日實行挑挖預計三月竣工刻已由馮王備文呈報該局備案矣 
　　會議振務籌振江北水災全省藝術展覽會於二十八日（即舊曆元旦日）下午開第二十一次參議幹事員聯合會議在會人員列席者得十分之七首由總務部正幹事盧少劉報告經過情形（一）敎育出品陳績室已有十八所（一）工商出品室五所贈品室六所公共商店一所各種臨時商店十餘所（一）游藝塲所四大部（即舊戲新戲影戲灘簧大鼓說書魔術音樂武藝烟火燈會等）（一）金石書畫處一所次副幹事任孟閑報告預定維持秩序辦法（一）騐收門券簡則四條（一）收劵員分七組嗣即公同决定會中職員除入門劵免收外其他娱樂塲所一槪照章納費末由冶愚報告爲提倡羣衆兒童公共娱樂及研究其體力智力之進度特於會内附設兒童賽會請提倡入會而散 
[嘉興]  
　　舊曆新年各界狀况嘉邑社會趨重陰曆當此舊曆新年各界莫不興高采烈輟業休息警政各界亦停止辦公四天至於北門外之文明茶園於舊曆元旦日起開演坤劇城中張家弄之寄園游藝塲亦於元旦日起試演魔術東門外馬路上亦有各種戲法以資點綴 
　　辛酉年終商業情形嘉興各商號於辛酉年終收取賬項因年歲荒歉關係除夕結算不過九成左右較之歴年短收甚鉅至於辛酉年之各業盈虧刻正從事盤查須至正月初七八日始能得有確信即虧蝕各商號之繼續營業與否亦當於此時决定總之去歲商業能不虧蝕即屬幸事矣 
　　飭查歲米僞票嘉興於辛酉年十二月二十六七八等日一般貧民多手持誠濟會之二升歲米票向舊秀水縣前訊問發米處（因票面上刻明發米處舊秀水縣前）無如該項米票全係僞造一般無賴借此向商號富紳騙取銀洋者嗣經就地士紳報知縣署飭警查拿至今仍未得根由也 
雜評一 
[贖路之電（默）]  
　　各督長贖路集欵之電紛至某省三百萬某省二百萬不可謂不踴躍然其電又大率稱商之各界各團體旣曰商之各界各團體則非各督長之自罄其囊而爲全省人民分擔其任可知也使其事前果商得各界各團體同意則是各界各團體已隱然認督長爲贖路之領袖將來路苟贖回勢必成爲督長之路而非眞正之民路可以斷言使事前未得各界各團體同意而各督長僅欲借此以壯贖路之聲勢則今日貿然號於人者他日又安能保其言之必踐究亦非根本切實之辦法吾故謂膠濟路果欲贖爲民路當由國民起而擔任其事先自研究一確實可靠之方法而不當讓其責於督長各督長果眞心樂成民路則雖由民擔任亦儘有援助餘地初不必攬爲己辦而始奮其見義勇爲之心 
 
 
 

Page 13

 
 
   
 
 

Page 14

 
 
本埠新聞 
[國民代表促内政之根本解决]  
　　國民其何以應之 
　　國民代表蔣夢麔來電云此間有若干團體已聯名致電國民促令速謀内政之進行並分電倫敦巴黎美國各處現在國中即有政變决不致妨華會中吾國行動吾人今宜謀根本解决局部無濟也美政府擬竭力援助我國但甚受各國掣肘云 
[護軍使函促集欵贖路]  
　　松滬何護軍使於一月二十四日致本埠南北兩商會函云逕啓者查膠濟鐵路爲魯案最要關鍵尤爲吾國命脈所繫自華盛頓會議開幕以來列席代表力爭於外全國上下呼號於内莫不以備欵贖路爲根本解决之方現在太會閉幕在即而贖路究應如何進行迄無具體辦法千鈞一髮稍縱即逝自非上下一心急起爲實力上之援救不爲功江蘇督軍省長本月銑日通電所儗贖路簡章條分縷析籌畫周詳業於巧日復電贊成旋接齊督軍箇電略開連日各方來電對於此事均極贊成直魯兩督各允認募三百萬元以爲提倡合之各省各電足徵贖路救國心理大同滬上富冠全國務祈預籌進行等因官廳方面力主備欵贖路於此已可槪見頃據報載余日章君由美返國後發表意見亦以贖路爲挽回魯案之唯一辦法余君中途演說在外華僑無不異口同聲贊成集資贖路國民心理之同尤堪佩慰查贖路一層旣經代表宣言於前復經國人贊助於後設非投以實力積極籌備則萬一言行不符匪獨騰笑外邦自喪國家人格從茲信用掃地將何以立足於世界故爲保全人格維持信用徵實愛國心起見務須全國一心積極爲集欵贖路之準備貴會領袖羣商當仁不讓贖路應如何籌畫進行之處務祈積極提倡期底於成鄙人力之所及當竭誠爲諸君子後盾也 
[張季直計畫贖路之養電]  
　　主張各省各加收入...減支出 
　　上海各報館轉北京廣州各報館各省省議會總商會省敎育省農會銀行公會南京齊督軍王省長省議會并江蘇六十縣農商敎育會鈞鑒山東路案外人之無道前政府之無知貪殘相師鑄此大錯以陷我全國國人之呌號於内爭議於外嘵音瘏口至矣賴美持公道英不偏徇裁制調停乃有中國贖回之議頃華代表又有自籌欵贖回之電此誠全國人之覺悟全國人之公言而連日見交通部寒電蘇督長銑電蘇省議會電於贖路計畫頗足研究贖由民力路爲民業世界公理交通電是也蘇督長提議集股十一條之方法數取其輕義取其廣曉民以大義激民以同仇亦是也惟第五第八二項則蘇省會之言頗當利自有而不以誘勸義所在而使正其趨於湔雪國恥之中寓洗滌人心之意所訂第五第八較然可采然謇猶有說贖路痛事也贖期急務也贖欵巨數也欵計三千萬收之全國二十三省以一人一股凡六百萬股即一人捐千亦六十萬人分之各省省之財力大小不齊又加之各省縣之人之智識通塞不一不齊不一烏能必其如數烏能必其如期不如數不如期外不能踐約恥也内不能踐言亦恥也謇之愚以爲不齊者須齊之不一者須一之須如期須如數舍加收入减支出無他法姑以蘇計歲收忙漕曁常關鹽課貨物稅烟酒印花各項稅欵約三千萬照加一成則三百萬歲支除兵饟外約二千萬照减一成則二百萬合之已五百萬當全國贖欵六之一矣浙略與蘇等當全國贖欵六之二矣其自願入貲者或得一或得二不與焉此外二十一省分任六之二或五均以一年爲限以是爲主觀而以募集所得爲客觀獨慮加减隨每月之正額額收視一年之農事設交欵届期而所加所减不能豫得數尙不足應先與中國銀行團商定臨時認息暫借以爲之備兼是數者庶其有濟抑又有說者此路經緯關於全國贖路視聽繫於各國關於全國則全國之交通不可使南北有分民繫於各國則各國之外交不可使左右曹異袒蘇省會所謂國民表示統一者尤至大不磨之論也以集股論加收减支爲期僅集合官吏商農不至難堪以獲利論路收確有前例股息得亦不薄以權論隨貲爲多寡無一省或漏略以義論國旣主民民應愛國知此義或使人知此義而入貲者但是國民華僑可也軍警亦可無論官吏婦孺可也僕媪亦可無論士夫如是乃可以爲民如是乃可以爲國焉如我邦人君子不斥爲謬我省督長甄采施行秩序較當簡直根據較有把握茲於蘇督長蘇議會十一條外有所審慮僭補槪要備擇如下一以省爲本位先行集合省議會總商會總農會總敎育會銀行公會五團體合組某省自贖膠濟鐵路分會轉行各縣分投勸募每股五元之路股二蘇督長諭人民本省年收忙漕貨物稅常關稅鹽課菸酒稅印花稅照前數例加一成各隨正票加戳帶征以一年爲限三支出除兵士警士餉項不减扣外排長巡官以上至最高級照扣一成省政關稅鹽菸印等各公署官吏省議會商會農會敎育會及所屬廠所學校凡由官給助者均照扣一成四所加所减者按月由財政廳彚數分存國民信託之銀行與銀行團訂交欵時設不足數認息暫墊之約五個人以資入者爲國民直接贖路義務加减所入者爲國民間接贖路義務假定加减總數爲五百萬此五百萬應有一百萬之股票存贖路分會以後加入由分會支配撥助本省各縣敎育慈善公益之用多寡視其集股數公議路贖回即在濟南或青島特組董事會爲執行機關不論團體個人凡入股總額有五十萬元者得推一董事倘數不足額得照四捨六入法推舉之七定省組膠濟鐵路分會爲永久機關爲稽察該路營業狀况之總所八各縣各公團所集之股應由各公團合組一管理路股處爲目前收欵將來付息之總匯九分會公推督長爲名譽贊助員十各省分會成立協商組織總會十一各省分會籌辦管理章程各省自定總會籌辦管理章程由各省分會派員合組總會時協定右各一條因蘇督長蘇議會見解主義不同故微有别若大體則蘇督長蘇議會之各十一條除第五第八須參訂相商外餘皆可以證合而不戾者也電至可否幸便賜答太會停閉期間僅旬日矣愚意仍欲未閉會之前宣布於太會各國之前藉得多數證人藉表民氣故盼答亟亟也張謇養 
[商界之集金贖路熱]  
　　簡章二十條　尙須共同研究 
　　聯合通信社云浙江路一二四號各路商界總聯合會昨接全國商會聯合會自北京寄來代電因救國贖路集金會一事該會擬具簡章分投各省區軍民長官及各團體曁華僑商會請一致贊同發起同樣之機關該會已在石駙馬大街設立事務所以便各方通信該總聯合會得電後以事關重要即日交由議事會共同研究期於迅速集事以盡國民義務茲將救國贖路集金會簡章錄下（一）本會係合全國商會聯合會京師總商會京師農會北京敎育會全國報界聯合會全國學生聯合會各團體組織而成（二）本會以籌集國民資金贖回膠濟鐵路爲宗旨（三）本會定名曰救國贖路集金會（四）本會事務所暫設北京全國商會聯合會内聯絡各省區商埠各縣鎭同時發起一致進行（五）本會各事務所由當地省議會商會農會敎育會報界聯合會學生聯合會并其他團體組織之（六）本會設幹事若干人由各團體各推四人充之再由幹事中推舉主任幹事副主任幹事各一人主持會務（七）各事務所分股辦事擬定如左（一）文牘股（二）會計股（三）庶務股（四）演說股（五）交際股（六）簿籍股各股辦事員或由幹事兼任聘請及僱傭人員充任由事務所自定之（八）本會各事務所槪不代收集金（九）本會各事務所職員會務完竣持除由會登報誌謝外不受政府奬勵但集金鉅數者不在此限（十）本會各事務所成立時應相報告俾資聯絡（十一）本會遇有重大事件發生時召集各地事務所開全國聯合大會公决之（十二）本會集金總額定爲華幣三千萬元儘兩個月内全數集合成之各事務所認基金數隨時互報并電報華會三代表（十三）本會集金限於贖路之用（十四）本會集金指定存入中國交通兩銀行槪以四釐起息但未設有中交銀行地方由各事務所自酌暫由各商會或殷實商號代收按旬彚繳附近之中交銀行（十五）本會集金皆由熱心者自願直接交集不得以不正當之方法勸募免滋流弊（十六）本會以本國人爲限集金人姓名及數目除由銀行記賬本會根據登報公布外並須造册備查（十七）本會各事務所經費由各幹事設法籌墊不得動用基金前項墊欵俟聯合大會時决定籌還之（十八）本會集金俟贖路後得由出資者自持所存銀行收據換給鐵路股劵（十九）本簡章經各團體公决後實行如有未盡事宜由聯合會開會時修正（二十）本會辦事細則由各事務所自定之全國聯合會章程由大會公定 
[吳佩孚致商敎聯合會書]  
　　述反對梁閣之原因 
　　國聞通信社云兩湖巡閱使吳子玉將軍頃致全國商敎聯合會一書云頃讀虞日快郵代電沉痛懇摯佩紉無極值茲國步多艱民窮財匱統一之期無望共管之說紛騰同心禦侮猶虞弗遑矧復容賣國者秉持國鈞媚外者彈冠相慶弟歷電之所以盡情詆詰宣告國人者非有惡於梁氏也誠不忍坐視宗邦行將淪胥故一本軍人捍衛國家之義作聲罪致討之詞諸君子關懷時局熱心夙著尤望極端主持誓逐此獠弟雖不敏願前驅爲國民效命專此布復順頌公綏吳佩孚拜啓 
[又有一批太會代表回國]  
　　鍾文耀等五十人 
　　提督輪船公司之樞石邦號於昨日午刻駛抵上海停泊鄧脫路之招商局北棧此次該輪來滬旅客中有吾國太會代表鍾文耀等五十名由美返國各代表員於昨午抵埠時此間交涉公署即派員往迎 
[工界與國是會議]  
　　聯合通信社云上年十月全國商敎聯合會發起之國是會議現經各省商會敎育會農會及其他之法定公團多數贊同原定於本年二月召集而目下尙無開會確期至工會加入一層據商會某君謂據各方面意思多數主張工會參加但須略示限制去年十月以前成立曾在各該省政府立案者自當認爲合法至本埠各工團公共舉一總代表亦所歡迎若僅憑一木戳印記卽認作一工團舉一代表是項會議似無容納此多數工界代表之必要云 
[海軍截留鹽餘問題將解决]  
　　軍艦已離十二圩 
　　海軍截留鹽餘充作軍餉一節已經屢載報端茲據海軍中人傳出消息云此次海軍在十二圩截留鹽稅充餉乃不得已之苦衷當爲天下人所共諒艦隊到圩後極守軍律官佐士兵及陸戰隊無故均不准登岸圩棧苦力工人雖因停運無所取資仍照該棧下雨天辦法散給小口糧是以商民安堵鷄犬無驚大爲外人所稱道英國艦隊總司令馬克倫在南京晤杜司令談及此事亦以爲然現中央對於海軍此舉略有具體辦法蔣總司令業已派員晋京接洽唯艦隊匝月駐圩鹽商不無損失且年關緊逼所有圩棧苦工專恃起卸鹽斤爲生計長此鹽船截阻將不免有失業之虞匪特於四岸食鹽大有妨礙也茲爲顧全大局起見特於夏曆十二月二十八日起暫准鹽船一律放行藉恤民艱俾蘇商困現駐泊十二圩各軍艦已陸續開離矣僅留楚有砲艦張字湖鷹兩魚雷艇在圩以待後命大約數日後必有圓滿解决也 
[香港水手罷工尙未解决]  
　　香港水手罷工在舊曆年底並未有圓滿解决迄今本埠三公司之港滬班輪依然停頓于香港不能開駛來滬祇太平洋郵船公司之毫雪郵輪用堅决手段將華工摒退改雇吕宋人接代故船已照常開行其餘各公司尙未得有若何之消息故滬港班輪依然無開駛之望也 
[舊曆辛酉年各業盈餘之調查（一）]  
　　華商銀行近數年來銀行界甚爲發逹且年盛一年辛酉全年計四十家内聚興誠因總行在四川盈餘若干尙未明悉外其上半年各銀行共餘二百四十四萬二千元下半年連中南盈三十三萬元共計二百八十七萬四千元之巨爲通商之後最豐之年茲將各銀行全年盈餘數調查列下中國銀行盈六十萬元交通銀行盈三十八萬中南銀行下半年開盈三十三萬上海盈五十萬鹽業二十萬零五千金城十四萬五千浙江地方十四萬二千浙江興業十七萬中國實業四萬大陸十二萬東亞十二萬東陸十三萬中孚十二萬廣東十二萬新華七萬五千東萊二十萬四明四十萬永亨十二萬正利六萬五千中華六萬五千江蘇十五萬華孚三萬華豐四萬懋業七萬匯業八萬華義五萬勸業二十萬五千明華十一萬五千民新十二萬淮海六萬華大四萬五千大豐五萬蘇州五萬勸工下半年開盈二萬棉業盈三萬通易盈四千日夜盈十萬絲綢盈三萬煤業盈二萬以上全年共盈國幣五百三十一萬六千元 
　　外商銀行滬上外商各銀行其賬目結束向照西曆年底計算而賬房（卽買辦間）盈餘亦以舊曆年終爲决算辛酉年度各銀行之賬房盈餘共計四十四萬兩推朝鮮爲最多其餘則較庚申年爲减少緣前年中盎斯現金進口甚衆故買辦佣金亦較增厚也茲將辛酉年盈餘數目調查錄後麥加利二萬八千友華四萬道勝二萬有利五千三菱一萬東方一萬五千安逹一萬二千嗬囒二萬大通三萬三井二萬朝鮮五萬二千滙豐四萬懋業一萬八千華義一萬五千華比二萬住友二萬滙興三萬台灣三萬花旗一萬五千共計盈餘四十四萬 
　　錢業辛酉年度北市錢莊同業尙稱　健雖有交易所之風潮而錢莊均無關係蓋緣春夏時有金爕記等所設之未入園慶康莊因投機倒閉因而滙劃各莊皆預抱審愼主義得有此良好之結果惟小除夕有渭源莊受擠軋已由股東出銀五十萬維持得以渡過茲將大同行盈餘牌號列後（北市滙劃六十三家計盈餘二百五十二萬九千兩）永豐盈十二萬兩信成十一萬兩滋康十萬零五千兩安康八萬兩安裕七萬兩順康六萬八千兩寳昶六萬五千兩信裕六萬五千兩益大六萬五千兩晉安六萬一千兩益昌六萬一千兩福康六萬兩福源六萬兩恒隆六萬八千兩匯昶五萬五千兩益豐五萬五千兩瑞昶五萬三千兩鼎康五萬兩慶成同上承裕同上大成同上衡通同上兆豐同上志豐四萬三千兩鴻祥四萬二千兩恒祥四萬一千兩賡裕四萬一千兩振泰四萬兩大德同上茂豐同上慶祥同上聚康同上祥裕同上德興三萬八千兩信孚三萬五千兩泰康同上鴻勝同上恒興三萬二千兩鴻賚三萬一千兩怡大同上寳豐同上寳興三萬兩存德同上鼎盛二萬八千兩五豐二萬七千兩潤餘二萬六千兩同餘同上元盛同上義生二萬五千兩志誠同上永餘同上鴻豐二萬兩仁亨一萬六千兩選康同上均泰一萬五千兩瑞泰同上元甡同上長盛一萬三千兩信元一萬二千兩同泰一萬兩愼益五千兩渭源平平光裕平平（北市未入園者十四家共盈元二十一萬四千兩）信康盈二萬八千兩同德二萬二千兩隆泰同上惠興二萬兩敦餘同上同豐一萬七千兩致和一萬八千兩源和一萬三千兩長源一萬兩鼎大同上鼎甡同上裕源同上元順八千兩同益三千兩（南市滙劃十二家共計盈餘十八萬四千兩）致祥三萬五千兩衡九三萬兩義昌同上德昶二萬兩源昇一萬七千兩乾元一萬一千兩徵祥一萬五千兩均昌一萬五千兩晋德一萬兩益康同上源裕六千兩益愼平平（南市未入園者計九家共盈餘元六萬兩）成源二萬兩德豐一萬兩義源一萬兩正康七千兩元發三千兩志成八千兩生大二千兩 
　　棉紗業辛酉年各棉紗號營業雖旺然較前年盈餘爲少緣春夏秋三季十六支等紗價堅固至十月之後市面大跌因此盈餘不能滿足茲將紗業盈餘調查列下益大二十五萬福泰二十萬崇德二十萬南公茂二十萬中興二十萬天祥二十萬吳仲記十萬炳康十萬嚴蘭記十萬懋昌十萬協太升五萬北公茂五萬亞東五萬立大長五萬徐琴記五萬惠泰五萬益源五萬壽昌五萬元昌三萬承德三萬陳杏記三萬協成祥三萬義和三萬振源三萬鴻昌二萬仁豐二萬鼎元二萬泰昌二萬怡興二萬永德二萬寳豐二萬裕春祥二萬吳遂記二萬聚裕二萬元豐二萬榮豐恒二萬葆昌一萬寳泰一萬朱培記一萬源太昌一萬周曉記一萬大順隆一萬源餘一萬周杏記一萬管簡記一萬興記五千德餘五千愼康五千大順五千頣康五千源大三千 
　　油豆餅業滬南油荳餅業辛酉年度營業均佳故獲利可比往年爲厚今歲新組設聚興一家東家朱德明朱梅卿等經理趙秉衡協理趙金伯行址在豆市街茲將辛酉年盈餘各行調查列下裕泰盈四萬兩新豐三萬九千正大三萬泰豐一萬五千泰潤一萬五各長義一萬五千生泰一萬和泰一萬三千鼎泰三萬三泰一萬聚源盛二萬豐大五千恒盛　萬五千駿源二萬聚泰二萬元生一萬恒興一萬　　一萬三千永愼五千洪泰一萬 
　　雜糧業雜糧米麥一業上年公會建設以來生涯較往年爲大故同業中咸獲盈餘茲將盈餘各行列下協順興盈二萬兩仁成一萬生源一萬大隆三千大成一萬錦發一萬五千永豐八千滋豐五千洽記五千晋記五千振昌一萬大康五千鼎豐二千源康二千 
[勸業銀行受謠之經過]  
　　除夕日兌出三十餘萬元　凖備金充足　措置裕如 
　　上海北京路勸業銀行陰曆去年十二月二十九日有人意圖破壞借蘇州某銀行倒閉之事遂謂勸業亦在倒閉之中惟蘇州並無勸業分行人所共知繼而又謂天津北京勸業兩行亦有不穩並云來有電報其散布之法係因電話傳揚使人不能得其憑證是日該行聞此謠言卽將鈔票部延長時間任人兌現至晚間十時始止次日除夕改早八時開門通告全日夜可以兌現各大小錢莊及烟紙店帮同代兌有三十餘家共計兌出現洋三十餘萬元至三十日下午外間亦洞悉有人造謠是以五時以後已無向兌之人市上亦照常流通先施永安兩公司尤特别歡迎勸業鈔票捕房爲治安關係向各方派探密查造謠之人緣該行凖備金充足故能措置裕如云 
[浦東華商實業之近况]  
　　浦東一帶華商實業年來漸次萌芽其與貧民生計最關緊要者厥爲花邊·火柴·染織布廠·襪廠·毛巾廠等數種茲以調查所得略述其辛酉年營業狀况如下 
　　花邊創始於川沙普及於各地七八年來其間雖屢遭挫折而接踵創設者仍逐年增多婦女靠此生活者不下數萬人近三年來製成物品每年出口總額不下四百萬金去年上半年營業尙佳頗多獲利入秋後銷路呆滯致貨多堆積於是銀根緊迫新公司頗多虧折甚有週轉不靈者惟老公司之長袖善舞者尙能操奇制勝盈餘各家摘錄如下川沙境公昌二千茂昌一千民利四千餘興四千振華成二千茂新一千競新三千恒新一千華新二千德新一千福新一千衛瑞記二千華昌三千振潮五千合豐順二千陸天源一千張合順二千張龍山二千萃昌三千協昌一千東亞五千南匯境南康一千錦豐二千振東二千振華一千華盛四千餘濟一千乾新二千龔敬銘一千上海境大成五千胡生昌五千宏成二千五百復興三千孫德盛一千華新一千裕昌二千大昌一千振華三千永泰二千 
　　火柴熒昌火柴公司第一廠創設爛泥渡已歷十載營業頗稱發逹惟以舶來品競爭之故頗難獲利該公司頗具發展精神故其陸家渡之第二廠成立後復在鎭江地方組設第三廠去年第一廠製出紅頭火柴一萬四千八百餘箱第二廠製出黑頭火柴二萬餘箱第三廠製出紅頭火柴五千六百餘箱黑頭火柴八千一百餘箱共計約五萬箱上海及各埠總分批發所售出者計紅頭二萬餘箱黑頭二萬五千箱 
[公共租界舊新年之形形色色]  
　　陰曆壬戍年元旦日經北京政府定爲春節故滬上各機關均照例停止辦公至於商舖居家仍用舊曆視作新年家家多貼春聯人人都稱恭喜屋内張燈結彩鑼鼓喧闐而途中則砲聲（擲金錢砲）盈耳年輕婦女一聞此聲多以手遮面而過當大除夕夜半時公共租界大馬路之保安司徒廟（俗稱虹廟）已有燒香者然大都係妓院中人因欲搶燒頭香故不俟黎明即往迨至清晨老幼男女更多燃燭焚香或跪或拜裙屣交錯擠軋異常該廟昔年曾因此軋斃人命故歷届均由老閘捕房派中西探捕往該廟内外糾察並驅逐閒人尙有無識男婦愛兜喜神方天未黎明即行出外凡大家閨秀或娼妓之流則乘汽車故麥警務長循例預先飭探通知汽車行主在此新年期内須告誡汽車夫司機格外留意因途中游人極多以防肇禍再如各戲園及游戲場因社會旣重舊曆新年遂於此各界休息期内格外鋪張而戲園並乘此高抬看資其角色大都依舊而戲價則已更新矣 
[美領預防天花傳染至美]  
　　赴美船客須種過牛痘 
　　上海美總領署因上海天花盛行恐傳至美國故發出通告凡開往美國口岸之船隻須呈驗證據證明搭客船役等皆已種過牛痘否則不給開船證 
[取締加租布告勒石]  
　　永爲房客保障 
　　國聞通信社云閘北鼎元里房客聯合會華興里房客聯合會因加租取締業經上寶兩縣會銜布告茲特呈請勒石以垂永久於日前會呈上海縣公署文云呈爲請頒布告俾資勒石仰求備案以垂永久事竊查本年秋間全埠房主乘機非法增加房租以致居民驚擾幾肇事端幸蒙縣長體念民艱最先佈告房主不得無故加租擾害閭閻復蒙軍使保障平民行飭廳縣嚴行取締以防驚擾而維治安各等因在案現奉縣長曁警察廳廳長寳山縣縣長頒發會銜布告内開取締房主加租仰各房主房客一體知照等因奉此本會等自應遵照勒石以垂永久而資遵守惟此項布告旣經鈞署主稿爲愼重將來計誠恐房主貪念難泯再啓爭執不得不呈請縣長頒發布告一紙俾遵勒石以杜刁風而免效尤並求鈞座轉咨淞滬警察廳寳山縣公署備案伏乞指令祇遵實爲公使旋奉上海縣公署批示云呈悉准將會銜布告頒發並函致淞滬警察廳寳山縣公署查照備案仰卽知照布告附發此批 
[滬北地方自治之籌備]  
　　收回市民自治　實行改良市政 
　　國聞通信社云滬北五區地方自治籌備會原係滬北五區商業聯合會同人發起經過情形略紀前報近復於本月三十日晚開全體大會公推蔣介民君主席議案（一）定名滬北五區地方自治籌備會（二）先召集納捐人大會公推代表積極進行（三）地址暫定五區商聯會内（四）通函閘北各團體一致進行以上各案全體贊成茲錄 
 
 
 

Page 15

 
 
其宣言云夫自治爲立國之大本故今日富强之邦莫不以自治爲致富强之由滿清末葉略鑒於此始有十年預備立憲之舉嗣民國肇興自治之曙光原冀大放光彩何意袁氏當國倒行逆施摧殘自治迄今十一年政府方有恢復自治條例之公布然自治係國民切身之事曾因被强權朿覊發展無由今旣遇有恢復之機則宜逞時進行俾民治實現毋再蹈向日半官僚式之自治致使屢受挫折况民主之國以民爲主官吏爲人民之公僕若國民之自治力强則官吏無以壟斷若國民之自治力弱則官吏隨所欲爲吾人獲十年來種種之敎訓已可恍然大悟要之今日時會已至亟應羣起自治勿復觀望晉湘實行於前兩粤繼起於後正可借鑑况淞滬爲人文薈萃之區中外觀瞻所係豈容反落人後而不速圖自謀耶同人等夙夜思維欲求百凡改良舍國民自治外無他法緣發起閘北五區自治會以收回市民自治權爲目的俾得實行改良市政現已籌備進行其一切情形略經宣布今擬召集本區納捐人大會公推代表積極進行以逹自治市政美滿之希望凡吾滬北五區地方公民曾在工巡捐局繳納各項捐欵者皆請加助統希於陽曆二月十五日前投函報告以便定期開會總期羣策羣力共抒進行集人成市集市成國將來全國一致自治實現之日即吾中華民國統一成功之時期望五區公民合作精神奮發圖治至幸至幸云云 
[自治研究會選舉會紀]  
　　上海地方自治研究會於昨日午後二時在本會會所開選舉大會會員到會者六十餘人開會後由前會長吳叔田主席報告開會宗旨並述本會與各團體發起上海市納捐人會經過情形略謂請求恢復自治本會單獨進行力量甚小適上海縣敎育會通告本會及各團體討論此事議决先組織納捐人會爲恢復自治之後盾惟納捐人會之組織以納捐人個人爲單位納捐人代表由各路推出一人至五人各路組織納捐人分會由各分會合成一總會現總會已舉執行委員十一人執行一切起草及調查審查等事項云云報告畢主席宣讀章程應否修改請大衆討論經衆討論之下以第十五條每年陽曆十月開大會一次應改爲每年二月開大會一次又第十九條本會研究範圍以内之事件一句此本會研究四字應改自治範圍又第二十一條如一年不繳者除名一句應删去餘均照舊全體通過次投票選舉正副會長及職員開票結果計舉定沈潤挹爲正會長吳叔田曹幹臣爲副會長又舉定陸介孫顧翕周姚玉孫胡益甫朱爕臣高世良高硯耘顧霖周姚伯鴻程幼甫賈叔香周采臣王季琳謝純如朱少圻陸崧侯楊東心凌森甫李右之凌伯華朱伯華沈文德等二十二人爲職員至五時始行散會 
[道路協會之褒宴展期]  
　　聯合通信社云昨日道路協會致各隊全體職員公啓云敬啓者前擬二月八號敬贈各紀念品並設備儴榮大宴會藉表謝忱無如舊曆新年各銀樓放工度歲雖倍給工資亦難趕辦不能不展緩期限從容辦製旣省工資又不潦草各隊職員且能於未給贈品以前多求會員會費以便將分記在各個人名下仍可照章敬給贈品因每次報告均報各隊總分數而各隊各個人分數因難於最短時間清查報告故擬於將來開褒榮宴時分别揭曉各個人所得分數現有已交願書到會尙未交到會費者又有已交會費尙未交到願書者均請於二月二十日以前交到本會記分照章贈奬逾期交來恕不贈奬甚盼各隊職員於古曆新年往來應酬時間積極進行分多者愈求增加分少者趕補不及刻刻以建設道路福國利民爲念自應刻刻以提倡推廣介紹羣衆入會協力互助爲急臨頴神馳無任依依利人利己盼切禱切恭賀春禧肅頌道祺中華全國道路建設協會啓 
[中華醫學會四次大會預報]  
　　中華醫學會成立以來曾開大會三次第一次在上海舉行第二次開在廣州第三次集於北京均非常盛旺到會者頗形踴躍今第四次大會將於本年一月三十一號至二月四號即舊曆壬戌正月初四至初八日仍在上海舉行聞各會員曁中外來賓將聯袂偕至於學術上與友誼上定多獲益之處今將推定辦事人員列述如左大會書記牛惠生大會庶務員蕭智吉秩序單委辦牛惠霖張道中膳宿招待員胡蘭生黃瓊仙游覽招待員刁信德古恩康周仲衡王吉民石美玉董世魁公布部委辦伍連德朱煥俞鳳賓聞各内地各外埠之會員凡欲與會者祇須告知書記則舉行大會時一切膳宿悉由上海會員擔任招待若沿火車路線而來者已得交通部特别許可照車資打六折計算云 
[暗殺賴文卿案續誌]  
　　國聞通信社云米商賴文卿在朱家角開設合豐米行詎於本月二十一號深夜遭人暗殺傷及腿股嗣經家屬送入同仁醫院醫治已誌本月二十三日本報茲聞該案已獲之兇手眞名曰金少亭係與賴同業其仇殺原因爲上年該行發生搶米事賴曾指金爲主使呈請縣署拿究金聞風遠避有五閱月之久旋經調人疏解始作罷論而雙方仇讐仍未盡釋迨至是夜十時金在該鎭龍母橋堍狹路相逢突動舊念遂演此慘劇連放手槍數響並用鐵器擊破賴之頭額賴即時倒地呼救及崗警四集兇手已乘隙逸去當由警長李仲懷督警緝捕於三十分鐘内獲之略詢一過今已解青浦縣署究辦 
[請出特别傳單之取締]  
　　原告亦須交保 
　　公共公廨之民事訴訟手續内原告人享有一種請出特别傳單之權利此項請求係屬單方面進行凡被訴人無一定住所或有逃避意思原告人卽可投廨請發此項特别傳單立刻將被訴人逮案其執行時間極速故被訴人被捕後倉卒無從覔保往往多受拘押近來正會審官關綗之君以請出特别傳單者輙以被告情形將逃避爲詞及將被告提案審訊其中意圖逃避者固多而原告人藉此欲使被告突遭拘禁者亦屬不少爲維護人民身體自由計亟應有所取締爰商得陪審領事同意嗣後原告人如欲請出特别傳單亦須交保其保數則視被告之保數而减半之將來訊明被告如無請出特别傳單之必要則責令賠償被告相當之損失但此事甫經實施知者尙鮮故一月二十五號有元甡錢莊因控林補青不理押欵事請出特别傳單經關讞員及美丁副領事判該莊先交四千兩舖保傳到林補青着交八千兩舖保以如此限制恐非眞有請求之理由者則不敢輕於嘗試矣 
[瑞典領署審訊曹根寳命案紀]  
　　水巡裴迪生宣告無罪 
　　水巡裴迪生氏被控毆斃米船夥曹根寶一案一月二十三日復在瑞典領事署開審傳集證人訊問口供交涉員亦派陸君觀審審訊畢至二十六日始發表讞詞略謂證人之言多相矛盾故不能信爲確實而死者之屍僅受表面之騐視且騐視者乃一中國官員並非受有證書之醫士該員亦自稱非加解剖不能斷定致死原因故判被告裴迪生氏無罪 
　　又訪函云海關水巡西捕裴迪生被控毆斃常熟帮羅子峯米船夥曹根寶一案二十三號（星期一）經瑞典領事審訊到者屍屬船主檢騐吏交涉公署顧問陸逹權斐斯律師羅傑律師等是日爲公開辯論訊理時間亦長經雙方律師辯論後即宣告終結嗣於二十六號午後瑞領署宣布判决主文云訊得原告所控被告傷害曹根寳致死證據不甚充分應即將案註銷如原告等不服判决得於十日内提起上訴云云宣布畢退庭移時各律師等分别報告中國官廳云 
[虹口舊曆歲底之殺人刦財案]  
　　殺人案一　刧財案四 
　　狄思威路美租界狄思威路七百四十號門牌德泰竹行於一月二十三號晚六點五十分鐘突來盜匪七八人四盜在門首把風三盜擁入内賬房各示手槍向行主黃菊生嚇禁聲張正在翻箱倒篋搜刮銀洋之際被黃狂呼捕盜各盜即開放手槍亂擊彈中黃之胞弟黃老四頭顱傷及腦部立時殞命其時適南市分行經理蔡泉根送洋三千元至該行亦遭盜黨槍傷頭顱倒地各盜見已肇禍紛紛奪門逃竄當經該管哈爾濱捕房捕頭戤畢生聞警立飭華探目沈阿炳包探葛祖元與西探目駱四前往兜拿各盜早已遠遁該探目等遂向事主詢明各盜面貎服式口音並將受傷之蔡泉根車送同仁醫院療治死者黃老四屍體舁入斐倫路騐屍所翌晨報請公共公廨陸襄讞與美約副領事於午刻蒞所檢騐得黃老四委係生前被盜槍擊彈傷腦部身死遂塡明尸格升座公案捕房傳同見證屍兄人等到案即據華探目沈阿炳西探目駱四投訴捕房昨晚七時得到狄思威路德泰竹行報告盜警後當即前往調查見事主之弟老四已傷重殞命蔡泉根頭顱亦受槍傷當將傷者送院求治死者車入騐尸所並在出事地點拾得彈壳五枚至此即將彈壳呈案請察並據黃菊生供稱德泰竹行係我開設南市並設有分行昨晚（二十三號）六點餘鐘由分行經理蔡泉根送來現洋鈔票三千元是日我行中鐵箱内亦儲有現洋三千元至六點五十分鐘突來盜匪七八人四五人把守大門三盜擁入賬房各出手槍向我等恐嚇其時我大聲呼救該盜三人即開槍亂擊致槍彈擊斃我弟黃老四並彈傷蔡泉根之頭額等處各盜旋聞門外人聲嘈雜奪門遁去財物未遭刦失惟我弟老四慘遭擊斃請求伸雪云云經陸約兩君核供磋商之下判着黃菊生具結領屍棺殮聽候跴緝兇盜務獲解究 
　　密勒路住居密勒路九百四十五號門牌在公平洋行經理處充當買辦之孫某家於一月二十六號薄暮時有盜匪十餘人口稱交付房租碰開大門一擁入内直逹賬房各出手槍向司賬人等嚇禁聲張當將賬箱内現洋鈔票一千一百餘元搜刦一空得贓逃逸迨美捕房聞警立飭中西探捕馳往兜拿盜匪早已遠颺遂向事主詢明盜黨面貎服式歸稟捕頭轉稟麥警務長通飭各捕房一體跴緝贓盜解究 
　　阿拉白司脫路住居美租界阿拉白司脫路五百四十七號門牌吳阿元家於一月二十五號晚八時許突來盜匪七八人擁入内室出示手槍向吳妻陳氏嚇禁聲張翻箱倒篋當被搜刧去金環皮女襖各物得贓而逸後經事主開單報請匯司捕房查緝矣 
　　伯頓路住居伯頓路三十號門牌孫廷煥家亦於一月二十五號晚突被盜匪六七人擁入孫之臥室各出手鎗向孫之眷屬嚇禁聲張當被搜刮去值洋一千六百元之金飾現洋携贓而逸迨該管美捕房聞警立飭中西探捕馳往兜拿盜匪早已遠遁矣 
　　東有恒路美租界東有恒路八百十一號門牌居户馮少亭家於一月二十五號夜八時許突來盜匪六七人蜂擁入内各示手槍利刃向事主人等嚇禁聲張登樓入室翻箱倒篋肆行搜刮得贓分頭逃逸事後檢點搶失衣服飾物計共值洋四百餘元開單投該管哈爾濱捕房報告捕頭立飭通班中西探捕馳往兜拿匪已踪跡杳然當向事主詢明該盜等面貎服式回訴捕頭轉稟麥警務長通飭各捕房一體協緝 
[法租界陰曆歲底之搶案]  
　　本月二十五日（即陰曆上年十二月二十八）晚六點半鐘法租界吉祥街德明里一號陳泰合五金號賬房某姓在外收得賬洋一百九十一元回號甫至店門口突來盜匪三人各出手槍向空開放一響示威當將銀洋如數搶去又法大馬路二十號門牌福和祥烟紙店亦於是晚十點一刻時有盜匪六名闖入店堂各出手槍嚇禁聲張當在賬臺上搶取大小銀角共二百三十元携洋而逃並未開槍又同時藍維靄路天文臺路轉角四十五號門牌醫生瞿姓家突來盜匪四人敲門入内袖出手槍恐嚇當被翻箱倒篋槍刦去大小銀洋衣飾共計洋三百餘元携贓而遁事後由各事主開單報告捕房捕頭立飭探目督察員黃金榮·探目沈德福徐阿東韓邦逹任水揚·包探顧三實等前往兜拿奈匪已遠颺當即查勘一週據情回稟捕頭諭令務獲該匪等到案嚴辦 
[查獲嚇詐案關係人]  
　　公共捕房特别機關西探目壳羅香·華探目鍾星南·包探白忠麒·范德孚於一月二十二號夜在靖遠街七十八號門牌同福館飯店内拿獲南京人楊周卿（即楊奠華）·紹興人虞滌塵（即虞祖舜）兩名當在楊身畔搜獲炸彈一枚虞衣袋内抄出嚇詐信一封該信與南京路先施公司兩次發現炸彈及接至黃天鐸與鐵血團具名嚇詐兩萬元之信函有關一併帶入捕房於二十三號上午押解公共公廨即據該探等上堂禀明前情以案須詳查請爲展期經關讞員得稟商之英副領事判楊虞二人押候查明展期十四天解訊 
[彚紀關於交易所之訟案]  
　　（一）江鄂生係浙省舊處屬某縣知事迄已兩年近忽請假來滬與汪拱辰因代李竹筠抵押某交易所大宗股票致起糾葛李以江等將該股票希圖吞没控於公共公廨限其於兩日内將股票交案並於二十四號晨由俞襄讞會同英包副領事開庭傳訊首由江鄂生之律師聲稱江係現任縣知事對於本案處證人地位彼一過舊曆新年須赴任所故請求將其摘釋繼由原告律師起稱原告將股票交與兩被告託做押欵末成詎其藉口欲得酬金遂不將股票交還原告所控憑有三紙字據被告所云酬金並無證據但該項股票每股原值三十元現已跌至十元請堂上將股票先行發還今原告因病遣其妻代表到案云云時朱斯芾律師聲稱伊代表股票受主此事情節極其複雜不似原告律師所言之簡單故反對其請求於是俞襄讞即命江鄂生至案諭之曰爾旣是現任官吏則不應有此市儈行爲致生糾葛本案今不開審爾當知訴訟程序現在不能說無關係今着具結出外俾可回任開審時須遵照通知依期投案否則本公堂當行文浙省移傳彼時爾將全失體面江聞諭唯唯退下俞君遂商之領事判曰原告李竹筠之代訴人李萬氏具結將被告交案之股票交梅律師收存非得被告之同意不得出售售得之欵繳存公堂江鄂生具結出外隨審判案候訊 
　　（二）神州物品證劵日夜交易所董事巴西人潑雷拉在公共公廨刑事科狀訴該所會計員寗波人沈馥山於去年十一月二號起至一月二十號止盜取股欵洋十五萬六千元等情由廨准詞出票派探於一月二十五號晨將被告沈馥山提案至下午二時半由代理巴西領事事務之義副領事費洛氏蒞廨會同張襄讞升座審訊首由原告代表律師譯明案情次由原告潑雷拉上堂訴稱該交易所係在巴西領事署註册選我爲董事被告充會計已收得股欵洋二十五萬元分存於南北市各錢莊因該所尙在籌備未曾開幕故此項股欵亦未動用詎被告乃登報聲明將該所解散每股發還洋三元餘迨我得悉恐被告提取存欵即通知存欵各莊豈料被告已將存於南市之五家錢莊欵項悉數提取北市各莊尙存四萬餘元故被其取去之欵當在二十萬以外此種行爲如同盜刦今請求堂上着被告將賬簿交出以便查核云云被告沈馥山亦延律師代辯並將賬簿七本呈案中西官以本案情節極長非短時間所能終結遂判候特别訂期研訊 
　　（三）廣東路中西貨券交易所以華孚銀行不將存欵二萬七千餘元交付因延甘維露律師控於公共會審公廨該所有義商關係故由義副領事費洛氏於一月二十五號下午蒞廨會同張襄讞升庭集訊原告律師請求着被告即將存欵交付而被告之律師則不同意要求展期過舊曆新年開審再定結果對於原告請求付欵一層准予展期訊明再核 
　　（四）設於新世界游戲塲内之東方物劵交易所延律師具稟公共公廨控告該所經紀人裕源號主朱鶴聲經理顧靜軒下列三欵（一）欠繳十一月份股票欵洋八千八百六十元（二）欠繳十二月份股票欵洋一萬一千八百九十二元五角（三）該被告等於十一月十九號起至十二月一號止散布謠言破壞原告名譽希圖罷市致原告受及營業上之損失要求着被告賠償洋二萬元由廨准詞飭傳詎朱已離滬祗將顧傳案拘押經張襄讞會同義費副領事於一月二十四號晨集訊原告代表律師譯畢案情以被告尙未具答辯而朱亦避不到案要求查傳質之顧供號主朱鶴聲係避往松江賬簿亦被携去故原告所訴之數是否確實我亦不知中西官訊至此判顧還押候移傳朱鶴聲到案再訊 
[警廳之禁賭例文]  
　　淞滬警察廳以舊曆新年每有賭博情事特訓令各區署云爲訓令事照得舊曆新年人民狃於積習相沿每有羣居賭博情事迭經嚴令查禁在案良以開塲聚賭黠者抽頭肥己愚者傾囊破家甚至賭負募債流爲盜賊其害所及何可勝言我警察官吏有維持安寗之職務整飭風俗之責任亟應從嚴禁止以收化民成俗之功除繕發佈各曉諭周知外合亟訓令該署長員一體遵照當此人民處於嬉酣之日正我警察注意防範不眠不休之時仰速督屬認眞稽查如轄境内查有以賭博爲常業或糾賭漁利者應即拘拿解廳以憑懲辦其或遇有人民偶爾娱樂亦應立予誥誡驅散以戢賭風倘敢抗違併行拘解各該官長身負地方重任務當力矯陋習毋得視爲具文切切此令云云其布告文云爲嚴禁賭博事照得舊曆新年爲社會相沿之習慣人民每於斯時百工停業亦無非藉以休養一歲之勤勞乃有不法之徒每有藉口新年開塲聚賭陽雖應時娱樂實則抽頭肥私愚者不察易墮其術小則平時積蓄一旦傾囊大則失業破家不堪設想甚至因賭負債流爲盜賊其害所及何可勝言本廳長身任地方有整飭風俗之責亟應從嚴禁之以期得收化民成俗之成規除已通令各區所隨時者禁務當有犯必獲外爲此佈告諸色人等一體遵照如敢故違定行執法嚴繩勿謂言之不預也凛之切切毋違此佈 
[北京清華學校籃球隊抵滬]  
　　北京清華學校素以體育著名去歲該校籃球隊連戰勝北京高師燕京及天津南開各學校執北方籃球界之牛耳現於二十五日抵滬寓南京路東亞旅館擬與本埠各大學校及其餘有名球隊一决雌雄現該隊正與各校接洽一切將定期在南洋風雨操塲比賽茲將該隊隊員及同來者姓名列下校長王文顯體育主任馬約翰·敎練員徐國祥·照料員霍啓芳·隊長孫立人·隊員時昭涵·陳崇武·王國華·鄧健飛·時昭澤·黃異生·劉中藩·張峻·夏彦儒·李祖勗· 
[培德歸廣肇公所之原由]  
　　虹口清雲里增德公學創自民國二年迄今已及十載切實辦理久著成效茲爲謀永久及易於發展起見已改歸上海廣肇公所設立并改稱上海廣肇公學俾得名實相符至於校内一切事宜仍由該校創辦人兼校長盧君頌虔處理各科敎員亦均照舊任事廣肇公所特負維持及視察之責云 
[官場春節停止辦公]  
　　本月二十八號即舊曆壬戌元旦爲春節之期本埠行政司法各署均停止辦公一天除分别牌示周知外各長官各就署中宴請所屬各員以慶佳節 
[何豐林電辭陸軍上將]  
　　松滬護軍使何豐林於去臘小除夕奉到總統特令授爲陸軍上將何使奉令後立即去電辭謝略謂豐林謬膺疆寄對於地方毫無寸功實受之有愧應請收回成命以示優榮云云 
[工商友誼會新年演講記]  
　　上海工商友誼會星期演講團前因議决利用舊曆新年游行宣講已誌前報茲將該會出發宣講情形錄下初二日下午二時演講員出隊者俞淦謝鎔錢季寅邱菊生邱步青邱步雲童理琿童理璜袁文浩等二十餘人由金隆街出發走愛多亞路向浙江路朝北由四馬路轉西藏路轉白克路朝北向新閘路三板橋廠過橋首由童理璋肩背大白旗一面上書「良心救國」四字並手執警鐘大搖大呼各團員皆手執小白旗上書「打破强權」「實行平等自由」「提倡博愛互助」「勿賭博」「血汗金錢作有益的事」及種種觸目驚心之字句至閘北鶴鳴茶園附近適該園將次散塲一時紅男綠女叢集一處當由童理璋講演勞動家應一致團結錢季寅講國民自動的籌欵贖路不要仍被軍閥官僚利用袁文浩講建築道路興辦義學爲救國救民根本俞淦講打破舊習慣并有三邱三童沿途分發第五期夥友報有警察爲之維持秩序演講畢又由共和路朝東回金隆街會所 
[交通協濟會辦事處遷移]  
　　愛多亞路長耕里交通協濟會近因鄞慈鎭長途汽車公司測量路線業已告竣各項手續較前繁重以致原有房屋不敷辦公乃由常駐幹事洪荆山君商承正副會長於舊曆年底遷移至法租界寗波路原上里照常辦事 
　　尙有本埠新聞等轉入後頁 
雜評二 
[賭道與國是（旡用）]  
　　先哲云盜亦有道余云賭亦有道舊曆新年莫盛乎賭吾且論賭 
　　原賭之所以適乎人羣之心理而人人樂爲之者爲其有以最少之資本與勞力可得最大效果之希望也凡存此希望之人必有進取心冒險心堅忍心者故奮勵猛進百折不撓官吏禁阻所不懼輿論掊擊所不顧傾家蕩產所不惜勞精疲神所不辭以此賭之爲害至烈然嗜賭者之心之力則有大可利用者矣 
　　何以言之天下事無可以無進取心冒險心堅忍心而成者如改造政府彼坐擁臯比者似與我無關焉惟我有進取心乃能攻擊之彼取用高壓手段焉惟我有冒險心乃能抗拒之彼或以逸待勞置不聞問焉惟我有堅忍心乃能推倒之又如籌欵贖路或爲種種消極論以灰熱心者之志焉惟我有進取心乃能鼓吹之或借前此失敗之例以言其有害無利焉惟我有冒險心乃能排除之或中經頓挫艱困重生焉惟我有堅忍心乃能維持之故居今不欲謀國是則已如欲謀國是亦惟善用其賭之心理而已 
 
 
 

Page 16

 
 
本埠新聞二 
[舊歲底之租界防務]  
　　檢查行人　調查客棧 
　　公共租界虹口方面於舊曆年底盜風頗熾故浜南各捕房防務因而益嚴每夜除派探捕沿途檢查行人外總巡捕房與老閘捕房捕頭因所轄地段内旅館客棧林立調查分外認眞每於天尙未明時即率同中西包探按家盤問寓客來歴並搜檢所帶行李迨至大除夕則各捕房均派通班中西探捕出外澈夜梭巡以保治安 
　　虹口捕房捕頭以盜匪充斥三數日内連刦事主多家該盜匪等不但刦取財物且有開槍轟擊傷斃人命情事似此横行無忌殊屬有礙治安雖經捕房督率通班中西探捕晝夜按段巡邏無如地方遼闊原有包探不敷派遣爰特稟請麥總巡於一月二十六號起通知新閘老閘靜安寺戈登路等各捕房捕頭遴派探捕前住虹口各捕房分段巡邏遇有形跡可疑之人詳加盤詰搜查身畔有無違禁品物以絶匪蹤 
[舊除夕之電車]  
　　加添車輛　澈夜開駛 
　　英美電車公司總理麥考爾氏因大除夕各店舖派夥出外收賬均須通宵故照例將已通有電車之處加添車輛澈夜開駛以利行人 
[陰曆除夕之汽車殺人]  
　　陰曆大除夕下午二時許有一千二百七十四號汽車駛經南京路浙江路口撞倒行人某甲身受重傷不省人事當由老阿捕房八百十七號巡捕前來押令該汽車載送受傷人投仁濟醫院醫治及抵院已氣絶身死即經捕頭派捕將屍送往斐倫路驗屍所候驗一面命汽車夫取保候訊 
[舊曆新年之禁賭]  
　　飭探捕嚴密查察 
　　法捕房各捕頭以陰曆新正有等無業游民以新歲消遣爲由設攤誘人賭博爲害非淺傳諭禁止不准聚賭惟恐若輩陽奉陰違故飭各探捕嚴密查察違者拘究 
[暫准菜蔬沿街售賣]  
　　便居民預購度歲 
　　陰曆歲底法捕房以民間習慣店舖居民均須預購菜蔬以備度歲界内各菜攤如照向章辦理爲時有限購買者勢必爭先恐後難免人多擁擠故於歲底五天内下午後准各菜攤移設街沿售賣以示體卹 
[渭源莊受擠之經過]  
　　陽歷年底過後滬地銀根常鬆至數分各錢莊放欵表面雖寛内容則緊小除夕有北市渭源錢莊因受擠軋幾致擱淺後經股東墊欵五十萬始得維持過去今歲營業上市與否尙在未定云 
[公廨舊新年停訊]  
　　公共公廨檢察處於一月二十五號發出條示懸於公堂門首抄錄如下陽曆二十八日星期六即陰曆壬戍年元旦日起至陽曆二月一日星期三即陰曆正月初五日止係舊曆新年所有本廨各辦事處停止辦公五天至二日即初六日午前開堂訊理惟民事訴訟仍在停止之例特此通告 
[紀滬北六路商聯會之交誼大會]  
　　滬北商聯會利用舊曆新年休業特開交誼大會假座紗業公所到者有少年宣講團王新吾工商友誼會童理璋北區公學余日章及男女各界來賓五百餘人下午一時振鈴開會首由主席成夑春報告宗旨（一）聯絡感情以紓商困（二）力圖商業發展（三）商榷籌欵贖路（四）表示兩總聯會合併並囑杜椿蓀宣講交誼會意思書讀畢由來賓汪龍超劉鐵君鍾承德等相繼演說又余日章演說畧謂曾受國民委託赴美參與太平洋會議凡有所接觸不得不畧示一一今番太平洋會議國民心理咸望將我國外交史上種種不平等之待遇從此可以得一圓滿之解决然魯案爲議案上最關重要之一問題山東全省命脈全在膠濟路故我國代表即以該問題提出而日本代表即以膠濟路之得來實曾化去五千四百萬馬克之代價現在該路非由金錢贖回不可我等即提籌欵贖路辦法我國民平日孰不云愛國愛國現在則愛國機會到矣幸勿再事空談作一毫不拔之守錢虜若一旦由人民出欵贖回則路權在我用人之權當亦在我願諸同胞共勉之次少年宣講團國樂次競武校拳術次張蘋園滑稽拾黃金扮演新奇詞句幽雅並多規人節儉觀者莫不感動次少年宣講團全體團員扮演新劇即化裝演講劇名爲「英雄淚」演者頗現一種高尚精神足爲改良社會之佳作次茶點振鈴散會時已七時矣 
[香山同鄉選舉會長]  
　　陳炳謙當選正會長 
　　旅滬香山同鄉會於前日選舉正副會長結果陳炳謙得五十四票當選爲正會長盧煒昌甘熽初各得二十六票當選爲副會長其總幹事司庫等職員再行訂期選舉又該會定於舊曆元月初九日（星期日）十二時舉行懇親大會已由庶務處敬備茶點並請名人演說佐以音樂等以娱來賓凡該邑同鄉均可蒞會以敦鄉誼云 
[北京禁烟聯合會滬分會成立紀]  
　　北京中西禁烟聯合會前擬在滬設立分會因手續未甚完善故未宣告成立陰曆去臘二十六日該分會假城内也是園開選舉大會北京總會派來滬上之代表戴寳成布置一切公推沈時復律師爲臨時主席　　開會求旨繼即投票選舉揭曉沈時復爲中正會長林百克爲西會長戴寳成爲副會長當即宣告就職各機關代表均有演說云 
[徵集新嘉坡展覽會物品委員行蹤]  
　　新嘉坡中華總商會特派代表於斌在滬杭各處商會接洽一切旋與本埠曁南商科大學趙君厚生高君踐四組織該校學生團百餘人扶助該員向處徵集並由總商會委托該校辦理一切該員復於日前動身往浙江寗温台三舊府屬接洽大約於下星期旋滬 
[中華製傘廠籌備消息]  
　　中華製傘廠自設籌備處於本埠集益里以來各處認股者紛然而至該處專務幹事汪農麟君籌劃進行不遺餘力内部辦事人材亦係各有專長發出各樣函件不下五十種云 
[王道尹丁内艱]  
　　滬海道道尹王賡廷因丁内艱電呈省署請爲給假治喪已奉覆電准給假兩月所有道尹職務委上海縣知事沈寳昌護理沈知事奉令後定於二月一日（即明日）接事 
[華捕升充試用包探]  
　　法捕房西探長戴薩克君整頓捕務不遺餘力邇因新老兩租界地方遼闊所有包探不敷巡緝故在各捕房中揀選熟悉捕務年富力强之華捕十二名升充試用包探調至各捕房上差辦公 
[錢印霞作古]  
　　寳山交通事務局長錢淦又名印霞前清翰林光復之初任寳山縣民政長後當選省會議員任滿在本邑創辦習藝所兼修志局局長去歲吳淞開辦商埠局兼爲參議後設立寳山交通事務局即任局長與滬太長途汽車公司訂立租借縣道並改建縣城各門放寛道路俾便汽車出入並爲有利農田起見將蕰藻浜回龍壩開除已在挖取泥土對於地方公益向來熱心舉辦詎於夏曆辛酉年十二月二十七日傍晚自寳山縣署回局（該局本設縣城隍廟）忽覺頭暈至夜間病勢加劇延至九點餘鐘逝世闔邑聞之咸深悼惜錢年僅四十九歲世居眞如鄉當由家屬等在局棺殮即日出殯地方紳商學各界咸至祭奠並送靈櫬登舟運回鄉里聞再擇期開喪營葬云 
[補紀甘肅正劵開奬]  
　　本月二十四日即陰曆辛酉十二月二十七日爲甘肅救濟震災正劵第二次開奬之期在西門外共和影戲園内舉行茲將開出之五大奬號碼及經銷各票號補紀如下頭奬二萬五千六百九十號本埠大善元二奬九千五百二十八號本埠廣萬源三奬九千六百二十九號本埠善利全四奬一千六百三十六號杭州億中又四奬一萬四千一百三十一號本埠大利元五奬三萬八千八百二十號杭州億中又五奬二萬八千六百九十四號紹興全號 
[紗廠業已開工]  
　　楊樹浦怡和老公茂東方等各紗廠舊曆歲底過年各男女工人等皆各有事新正亦應休息故自二十九起停止至昨日已一律開車工作矣 
[救生局撈獲溺斃男死]  
　　身畔有刊徐鴻儒三字之圖章 
　　滬南同仁輔元堂救生局巡船於一月二十四日（即陽曆十二月二十七日）在大逹碼頭浦面撈得男溺屍一具年約三十歲身穿元花緞對襟夾馬褂灰色洋嗶嘰夾褲灰色衛生絨襯褲黃絲帶紮脚花絨線襪元鐵機花緞圓頭皮底鞋蓬頭黃皮褲帶有袋白銅象皮圖章一顆上刊徐鴻儒三字已由該巡船帶至碼頭查無屍屬照章由堂給棺收殮舁厝義阡以待屬人認領 
[砲臺灣撈獲之男屍]  
　　吳淞口砲臺灣浦江於夏曆辛酉年十二月二十六日晚發現男屍一具年約三十餘歲和尙頭面長方尖下頷内穿對襟白絨布衫蜜色華絲葛夾襖白斜紋單褲灰紡夾褲純絲褲帶元羽紗夾褂元色花呢羔皮袍子元色毛嗶嘰夾馬褂足穿紫色毛絨線襪元緞雙闊樑鞋身畔有皮夾一隻内洋一元洋鎖匙一個信一封彩票二十條卡片一張名章宜又名來峯浙江平陽信面圖章印有楚甌小南登選坊七字並寫明送上海鹹瓜街永昌祥參號收字樣内書「永昌祥寳號照來單朎悉茲前敝友夏君奉上姓元二百兩至祈察收示復本因照數繳訖奈前西洋參及銀耳損失須待寳號柴君臨甌暌商减少再行奉楚肅此佈逹柴俊卿先生均鑒同德章緘十二月十六日泐」此信該參號已悉在舊曆年内將倩拍電至温州同德堂内通知其事據聞死者於夏曆辛酉年十二月二十六日從上海搭乘火車抵淞在砲臺灣浦岸徘徊有人瞥見其投浦自盡適值潮漲之際不能施救或係年關難過致尋短見其屍翌晨由救生局船撈獲備棺收殮塡明屍格舁塚掩埋所有物件留存局中以待屍親前往認領 
[汽車撞傷成衣匠]  
　　裁衣爲業之鎭江人孫壽子昨日上午行經南京路被某號汽車撞倒腿足受傷由老閘捕房四百十九號華捕前來抄錄汽車號碼另雇人力車送孫壽子投仁濟醫院醫治一面歸報捕頭請究 
[兩工人觸受煤毒殞命]  
　　虹口胡家木橋某煤炭公司夏曆去年十二月下旬有駁船一艘入塢修理每日由工頭朱小留駒轉令各工匠修理並另雇各小工扛　　　　　　後各工人均　在該舟中舊曆十二月二十四夜因天氣嚴寒用煤烤火不料各工匠觸受煤毒以致氣絶者二人奄奄垂斃者二人次日清晨由工頭入舟往喚一見大驚當查已死者一爲昌連桂即小南子年十九歲江北人原籍尙有親母滬上有一母妹一爲張小掌子年二十二歲亦江北人其父現居滬上惟不知地點其氣存一息者一爲薛泰龍年二十四歲高郵人一爲潘德喜年二十九歲阜寗人當將該二人車送某醫院求治一面報告五區三分署令飭二十三保二圖地保邵錦堂投報上海地方廳稟請相騐次日該廳委派郭檢察官沈檢騐員等前往屍塲相騐當據朱小留駒投案稟訴前情邵保亦到案候示郭君飭將昌連桂張小掌子兩屍由舟中舁放平地如法相騐當騐明兩屍委係觸受煤毒氣閉而死餘無别情判令該工頭備棺分别收殮知照屍屬到案認領屍棺 
[洗帚弄中之命案]  
　　雨傘作夥朱正才受傷殞命 
　　小九華前面洗帚弄中十一號門牌張阿四所開之雨傘作雇朱正才任阿有董阿大王林寳等四人爲夥每日在作做工去年舊曆小除夕夜朱任二人因做工起釁互相扭毆經旁人上前勸散不一刻朱正才忽然倒斃屍父朱阿生等聞耗即以被任毆斃等詞投報一區一分所警署牛署員派警往拘任阿有已聞風逃逸遂將張阿四董阿大王林寳三人拘署收押一面令飭十六舖地甲盧永德投報地方廳稟請相騐大除夕下午該廳委派楊檢察官沈檢騐員等蒞塲檢騐據屍父朱阿生屍母朱何氏屍妹姚朱氏即朱秀英等投案訴稱寗波人家居茅山殿石牌樓對門昨晚聞耗趕到此處見吾子朱正才早經氣絶查係遭任阿有毆斃請求伸雪又據俞張氏投稱與張阿四同居昨晚氏在樓上聞得樓下打架聲急往視察見朱正才已死地下餘不知情問官得供騐明朱正才左太陽穴委係受傷致命而死塡明屍格判屍父等自行棺殮楊君返廳即據該警署將張董王三人送案由楊君提案研訊之下判令一併交保候查拿任阿有到案訊辦 
[兩盜匪分别押儆]  
　　江北人耿開華王風芝於一月十四號夜糾同在逃兩人至梅白克路王金吾家各出利刃假手槍嚇禁聲張搶去大皮夾一隻並刀傷事主婦王施氏肩際逃匿閘北華界經老閘捕房華探目黃潤甫包探汪竹生協同西探目依克將耿王二人緝獲解奉公共公廨訊供收押一月二十四號上午復由捕房解廨請究先由中西包探上堂稟稱耿開華係事主同居樓上人家之已歇包車夫於出事之日間帮同事主揩洗玻璃窗因見事主家有人提一大皮夾來彼認爲烟土遂邀王風芝商量圖竊王即糾合在逃二人於夜間往刦據說耿未入内當時在逃二人出示假手槍恐嚇王即攫取大皮夾逃出該皮夾内並無值價之物仍棄諸弄内其時事主婦喊捕被在逃二人中一身材較長者刀傷肩際現被告兩人已在捕房供認前情錄有供單言至此將中西文供單呈案請察並據事主婦王施氏偕傭婦沈李氏沈阿寳投案證明前情經關讞員核供商之美丁副領事以被告兩人均係過犯膽敢潛入租界夥刦不法已極判王風芝押西牢五年耿押三年期滿均逐出租界 
[探目拘獲匪徒五名]  
　　抄出手槍子彈 
　　特别機關華探目歸松濤鍾星南姚志端王長根等於一月二十四號在虹口吳淞路一千五百七十一號屋内拘獲山東人秦海山張雲林周鴻飛（又名陳維祥）薛阿二陳鴻寳等五名抄出手槍一枝子彈四粒帶回捕房並查得若輩曾於去年八月十八號夜糾黨搶刦東鴨綠路六百五十八號某店財物因於翌晨解送公共公廨稟明本案尙須調查請求展期開審經張襄讞商之英赭副領事判各被告還押展期兩禮拜查明解究 
[竹器店失愼]  
　　一月二十一號夜十一時新閘路十九號門牌張森泰竹器店内忽爾火發由捕瞥見用電話通知救火會立驅皮帶車馳往澆息計燬房屋一幢因該店保有火險銀五百兩捕房恐有别情已飭探往查起火緣由稟候核示 
[警廳長弟失竊皮夾]  
　　淞滬警察廳長徐國樑之堂弟徐家灼於陰曆去年歲底因親戚乘火車就道特往滬寗火車站送行時適人多擁擠所携皮夾一口爲匪竊去内有鈔票洋數百元并獵狩護照一紙及一切契據卡片等當即具函報告徐廳長除通令各區署查緝外並嚴令偵緝隊限日破獲贓犯解案訊究 
[誌謝]  
　　昨承商務印書館惠贈第九卷第一號「學生雜誌」第三二九期「英語週刊」各一册又泰和洋行惠贈月份牌兩張又甘肅奬券局惠贈美女畫三十張又茂生洋行惠贈月份牌二十五張又上海影戲院惠贈觀劇券四紙誌此併謝 
　　校正一月二十三號本埠新聞欄内載有譚嫂嫂欠債一則内云譚嫂嫂爲海秋之妻查「秋」字係「楨」字之悮合爲校正 
中華職業敎育社通訊 
　　社址上海西門外方斜路三四八號 
[第一届職業學校出品展覽會預志]  
　　本　職業學校聯合會爲表示藝術進程研究作業改良並推廣出品銷路起見發起職業學校出品展覽會第一届以蘇浙皖贛四省爲範圍先期發布通告徵集出品並委托專員分赴各該省通商大埠調查商請加入允送出品陳列者有五十餘校而他省已加入聯合會者如雲南省立甲農校山西大同乙商校福建省立女職校北京女職校等亦紛紛函請加入今會期已定自二月一日起至七日止（即正月初五日至十一日）共七天會場即假本社附設中華職業學校所辦之職工敎育館（在上海小西門外新馬路南）蘇省之第二第三農校第二工校女子蠶校武進女職校浙省之義烏乙　校紹興乙商校嘉興女職校皖省之第四農校以及上述大同乙商校福建北京兩女職校等均已將出品運到其中且有商品可以發買適家庭日新會亦徵集新式家具衣服及家庭用品等等舉行家庭展覽會以與家事職業敎育有連帶關系同借職工敎育館爲會塲以二月二日至四日爲會期展覽時間兩會均定每日自上午十二時至下午五時止並備有高尙之娱樂以享來賓如吳縣通俗敎育館之崑曲雙簧上海愛國女學之跳舞旦華女學之演劇朱劍華之舞劍蘇少卿之鼓琴等等歡迎參觀並無限制 
來函 
[蔡倪培律師來函]  
　　逕啓者頃據敝當事人韋伯卓聲稱讀貴報一月二十三日本埠新聞欄載投機失敗一案兩控之詳情一則内稱聯合通信社云云查本案自發生以來屢見報章均非眞相鄙人從未一行聲　蓋以證據具在法律具在旣經法庭審訊將來自有公平制裁之一日初無待喋喋爲也及見廿三日貴報所載牽涉法權則有忍無可忍者茲　節次聲明如下查該通信開首案由内即製合做標金四字不知本案爭執全在合做與否一事此係待决問題該通信竟加以認定之語不知何所據而云然該通信又云該行買辦連年喜做投機事業私約跑街出面向帳房所取之銀俱有韋某親筆簽字之取欵單藏於箱内至年終一結等語不知此係朱某一造之遁辭鄙人父子旅滬數十載信用名譽若何昭然在人耳目何用藏頭露尾託人頂名且以鉅金投機而假手他人尤爲必無之理至行欵出入向例每日結算每月查倉今云年終一結尤屬聞所未聞該通信又有是日旁晚私誘朱鄭二人至韋宅串通　士用强暴脅迫手段搶奪　匙盜竊取欵輩等語不知朱鄭兩人盜竊行欵至一萬五六千兩之多經多人調停迄無結查卒以回甬籌欵四字爲狡延之計假令任其遠颺一旦洋東以刑事相待試問鄙人將何以自解故報告當地警區看管以防止其逃逸自屬正當行爲至交出鎖鑰係事理之當然行中斷無因管鑰者一人之事故而令全行停止營業之理不過朱鄭二人因親筆證據盡在行中不及施其湮滅手段故痛定思痛而作此無謂之讕言耳該通信又云自知理曲慫恿運通銀行出面在公廨起訴不知一案兩控有礙法權等語查該通信内先有至上年十二月十四日終無解决朱鄭二人不得已向上海地檢廳以刑事告訴又於上海地審廳以民事起訴等語然則所謂一案兩控者顯係矛盾之詞且被竊者係銀行欵項破壞者係銀行規章銀行爲懲一警百計出而訴追鄙人實無權阻止鄙人因朱維善等在内地審檢兩廳同時誣訴按之訴訟通例刑事進行民事當然中正故曾委任律師向審廳具狀聲請旋奉决定照准乃朱維善　竞誣爲情虚避匿今乃復謂有礙法權豈欲利用報紙以淆惑聽聞耶抑欲於中外官廳間挑釁耶作僞心勞明眼人自能洞察也以上各節　請從遠去函更正等情相應函逹貴報務乞將本件登入來函欄内以資更正實爲公便專此即請日祉律師蔡倪培啓 
 
 
 

Page 17

 
 
   
 
 

Page 18

 
 
自由談　春節特刋 
[新年閒話] [  吳明霞]  
　　余童性未脫○○酷嗜游戲○○每逢暇日○○輒恣意娱樂○○興致頗不淺○○成年尙如許孩兒氣○思之不覺失笑○○除夕約朋輩三四○○相與乘摩托車作竟夜游○○風馳電掣○○至可樂也○○車經南京路福州路一帶○○沿途駐足而觀者○○人山人海○○車中人遇有婦女姿首美好者○○恒以金錢砲擲之○○故婦女過此○○皆恃大衣圍巾等爲護符○○而巡警見有擲砲者○○任意驅擊○○如逐鳥獸○○觀者忽散忽聚○○不知若輩何所事也○○以意度之○○其目的當爲擲砲觀熱鬧而已○○如是殊不值得○○車中人奇裝艶飾○○招搖過市○○固應爾爾○○或且樂此不疲○○惟恐人之不以砲擲之耳○○ 
　　南京路之虹廟○○香火素稱盛旺○○除夕逹旦○○燒香者信女善男○○絡繹不絶○○烟霧迷漫○○恍如置身槍林彈雨○○亦云盛矣○○我國迷信積習○○至今未减○○可慨已○○ 
[賀歲記（上）] [  沈禹鐘]  
　　廣塲中○○有童子數人○○咸服新製之衣○○跳躍爲樂○○一童語其儔侣曰○○少須○○余將赴姑家賀年○○爾時姑氏必餉我以甜蜜之橘柚○○且賜壓歲之錢○○此錢歸以半數上我母○○半則供余新歲之用○○可購果餌纍纍也○○此童言未已○○又有一童忽攙言曰○○此何足奇○○如爾言者○○蓋盡人皆爾○○須知壓歲之錢○○每歲我所得者○○爲數之鉅○○人咸弗及○○以我家廣有戚䣊○○而我父又有聲於時○○以是人皆樂畀我錢○○如爾戔戔○○豈能敵我萬一耶○○於是諸童咸呼曰○○然○○琬哥勝也○○琬哥見衆意咸屬於己○○則露其得意之色○○難以傲態○○諸童已又跳躍如故○○我書至此○○知讀者必疑我此記○○將述一兒童新歲之瑣史○○實則不然○○吾記兒童之事○○即此而止○○不復支蔓○○吾前文所言諸童中○○有琬哥者○○今即專叙其人矣○○琬哥固舊家子○○兒時家正隆盛○○其後父死○○遂中落○○琬哥旣長○○出爲衣食之謀○○窮年作客○○惟歲時一歸耳○○某年改歲○○琬哥歸自客中○○塵容改昔○○童鬢已非○○是時去廣塲上自誇壓歲錢時○○適十載矣○○琬哥者○○本幼時小字○○今亦仍之○○琬哥久歷風塵○○一旦歸見其故鄉之新年○○遂不禁於抑塞之心弦上○○迸其歡緒○○爾　琬哥家况○○旣遠遜於昔○○交親亦疏○○蓋天下交親之爲物○○咸欲向榮盛而趨○○如蛾就火○○若人一旦衰落○○則猶之火燄已熄○○蛾復胡羡○○矧恒人心理○○以爲歲𪣲旣新○○在在宜趨吉兆○○若貧者之家○○滿　窮蹇之空氣○○一入將被沾染○○不若遠之爲得計爾○○以是琬哥於新歲中○○絶鮮親朋存問之事○○回首兒時○○其冷暖之懸殊○○何啻萬里矣○○琬哥固狷介人○○恩怨在心○○觀世亦灼○○凡彼戚䣊之以貧而相委者○○亦絶跡不與通問訊○○故爾時往來賀歲之人○○絡釋衢路○○琬哥初不之涉也○○顧琬哥有中表之戚○○平日往來無間○○茲值歲元○○遂造賀之○○戚家爲境亦非盛○○而踵門賀歲者○○舍琬哥而外○○不復有第二人○○貧賤相憐○○益形其睦○○旣至○○置酒於堂○○戚人環席而坐○○殷勤相欵○○席間○○細叩客况○○琬哥絮絮告之○○時其表妹方肄業於學校○○妙齡已届○○非復雛娃神態矣○○顧天性至活潑○○與琬哥酬對不倦○○時時及其學校中之生活○○ 
[新年戲墨] [  瞻廬]  
　　司晨之運終○○司夜之聲起○○鷄鳴膠膠○○猶　索回膠島思想○○狗吠狺狺○○則適成其爲犬言而已○○愛國程度○○狗不鷄若○○可發一歎○○雖然○○狗不愛國○○狗則甚愛骨也○○貂不足○○狗尾續○○都督多於狗○○職方滿街走○○狗年與官運○○有息息相關之理○○漢靈帝於西園弄狗○○著進賢冠○○帶綬○○龔遂謂昌邑王曰○○王之左右○○皆狗而冠○○齊高緯以波斯狗爲赤虎儀同○○雌者封逍遙郡君○○擬官以狗○○自古已然○○今人不滿於貪污之吏○○輒曰狗官狗官○○蓋有所本也○○ 
　　狗太歲就任伊始○○見行人多持司的克○○誤爲打狗棒○○惴惴焉存有戒心○○記者曰○○此打狗棒○○即反對陰曆之先聲也○○旣奉中華民國之正朔○○而猶以狗紀年○○習俗相沿○○殊不可解○○陰曆廢止○○爲期當不甚遠○○十有二年以後○○此狗頭狗腦之太歲○○當無容足之地矣○○ 
　　今歲之象牙來源○○必甚缺乏○○諺云○○狗嘴裏不出象牙○○一般經商者○○不可不知○○太歲在戍○○○弭兵會議○○或者傾向於戍年○○而有成效可覩○○傳曰○○向戍弭兵○○可爲佳讖○○ 
　　北京信奉吕純陽○○設壇扶乱○○極一時之盛○○逹官顯宦○○强半　吕　壇下弟子○○若輩對於吕祖○○旣極信仰○○則保護之責○○在理不當稍忽○○是宜多派衛隊○○在吕祖廟前常川駐紥○○蓋戍年不利於吕祖○○諺云○○狗咬吕洞賓○○此語見諸事實○○則吕祖身上○○將發生莫大之危險也○○ 
[舊劇新年談] [  亶]  
　　梨園規則○○本已繁瑣○○至新年尤甚○○熟於此道者言○○新年所唱之戲○○不外財源福凑搖錢樹等吉祥戲○○在元宵以前○○例不能排但願　神　是交替病隺　 
歸位戲○○如洪羊洞李陵碑等○○而空城計亦存避諱之列○○因空字不祥○○倘排演後○○開戲園者○○脫偶虧蝕○○即當歸咎排戲者○○嚴重交涉○○迨後劉鴻聲出○○此風少减○○因其所能之戲○○僅完璧歸趙一折○○較爲吉利○○其餘非空即斬○○非斬即碰○○不邀劉則已○○邀之難免不吉祥○○於是新年排戲之風○○不若從前認眞矣○○ 
　　財源福凑等劇○○以燈彩爲主○○清德宗中葉○○以此等戲爲新年出色當行之劇○○繼而德　芳五彩輿等出現○○遂取而代之○○未幾想九霄在上海丹桂排斗牛宫○○夏氏弟兄編洛陽橋○○風氣漸北○○德政芳等○○又成明日黃花○○光復以來○○背景大盛○○降至近今○○本戲半賴切末閧入○○所謂濟公活佛○○七擒孟獲○○狸猫換太子○○諸葛亮招親等等○○無一折不雜燈彩○○亦無所謂新年與舊年○○皇華戲園○○則自小梅之奔月○○散花上元夫人等出現以來○○亦與海上髣髴○○苟令重演財源福凑等劇○○觀者旣嫌陳腐○○演者亦覺拘束矣○○ 
　　新年滑稽劇○○在昔盛行者○○王小二過年○○送徽麵等○○田桂鳳演來○○能以之壓座○○年來此類滑稽○○皆不能取悅於人○○就高尙一方面言○○則上中下社會之風尙○○均已打通○○不比從前之閉塞○○非眞正滑稽者○○不能開人笑口○○就卑下一方面言○○近今聽戲者○○以胡調爲宗旨○○孰眞留心伶人之唱作耶○○ 
[新年燈謎] [  梅子馨]  
　　（一）二十一條國人須要放在心上○○（字）（二）目字加二點○○不作貝字猜○○（字）（三）希望國人籌欵贖路之見解○○（字）（四）屠宰稅○○（字）（五）十一月三十後半夜總算十二月○○（字）（六）十毫○ 
　　附錄謎底：（一）恭○（二）賀○（三）同○（四）胞○（五）年○（六）釐○（却酬） 
[可憐的趙玄壇（上）] [  金嘯梅]  
　　陰曆一月初四的那天○○這些商家和居户○○都循例要賣點魚肉三牲○○和水菓之類○○供了香案○○去迎接財神○○還有一般迷信賣彩票的人○○那響頭磕得和搗蒜似的○○跪在地上○○幾乎捨不得立起來了○○這種怪狀○○眞是□可憐可笑哩○○但是今年的財神○○趙玄壇○○却獨自一個坐在殿裏○○面上露出愁容○○口裏不住的嘆氣○○過了一刻○○却見招財進寳二個童子○○都赤着一雙手○○一步懶一步的走了進來○○玄壇忙問道○○那伽藍和觀音可曾答應麽○○二童苦着臉搖頭道○○都說自己還不過去○○不能救濟别人○○所以我們空手回來哩○○玄壇聽了慌道○○那可糟了○○想今天是我應該下界去○○享權利的日期○○無奈倒是衣甲破碎○○完好的又同鋼鞭當掉了○○倘然借貸不着○○可拿不出來○○你們看我這副窮相○○怎樣去得呢○○這時招財和進寳○○已涷得瑟瑟地發抖○○一時說不出話來○○玄壇長嘆一聲○○便尋思道○○此刻的諸神佛○○想賭的賭窮了○○吃鴉片的是益發窮了○○幾個有錢的○○聽說舊年○○都送光在交易所裏○○現在兀是尋死没路哩○○玄壇想了一回○○猛然省悟○○拍手笑道○○有了我瞧那彌勒佛○○他吃的很肥○○平日終笑嘻嘻○○没心没事○○諒來一定富足○○我何不向他去商量呢○○說罷○○把破甲整了一整○○拿一根開竹梢做了鋼鞭○○吩咐招財進寳看好大門○○自己騎上黑虎○○望西方而來○○奈這隻黑虎○○因爲餓得久了○○很是走不動○○玄壇怒道○○唉○畜生○○爲甚慢騰騰地○○豈不誤了我要事○○一面要待拿竹梢鞭去打黑虎○○驀然見對面○○來了一個披髮赤足的神道○○玄壇猛吃一驚○○早翻身跌下虎來○○連一枝竹鞭也跌斷了○○那神道趕緊來扶起他○○ 
餘瀋[  鵑]  
　　吾人役役於文字。一年中僅得一星期之小休。擱筆藏硯。聊舒身心。而忽忽七日。瞥焉卽逝。今日又與讀者相見矣。吾人心目中。固未嘗有習慣上之新年。然倖得此七日之暇。則亦不得不歸功於習慣上之新年。 
　　雖然。卽論此習慣上之新年。其所以點綴之者。今亦遠遜於昔。其殆忘情於陰曆。而漸趨重新曆歟。以予觀之。殊不在是。有心人於此。差可覘社會盛衰之消息矣。 
 
 
 

Page 19

 
 
   
 
 

Page 20

 
 
   
 
 

Page 21

 
 
申報汽車增刋 
評 
[中國汽車事業之將來（汪省齋）]  
　　於一千九百十二年汽車之運至上海者祗一百十六部迄一千九百二十年增至一千三百九十七部其代價自十一萬八千四百九十五美金一躍而爲一百九十三萬八千九百四十四美金八年中有此成效汽車事業之發逹其可謂盛矣 
　　築路之聲浪日高一日報紙喧傳衆口紛騰豈徒以言論塞責哉各地倡辦長途汽車事業行見於事實然則一千九百二十年後之八年中其發逹不限於上海一隅不限於尋常所乘之汽車其將以乘客汽車運貨汽車長途汽車以及其他各種汽車推行於中華全國斯時汽車業之發逹豈徒增加十倍而止哉然則中國汽車事業之將來其可謂無可限量者矣 
　　汽車事業愈發逹中國交通愈利便此固理所必然者也惟亦當知中國汽車事業之發逹即歐美出口汽車總數之飛漲亦即中國輸出汽車代價總數之飛漲也若吾國能早鑒及此預爲之籌使中國汽車事業之發逹不賴歐美出口汽車總數之飛漲而免中國輸出汽車代價之飛漲則中國汽車事業之將來其更可謂無可限量矣 
專論 
[寒冬與汽車之關係（汪省齋）]  
　　汽車猶人也人之體質因氣候之寒署而異汽車之機器亦復如之故汽車於夏季駛行裕如者往往至冬令則弊端雜生或殫簧忽失效力或制輪不能自然活動甚至於有全車不能動作者是無他人不能及時預防也若能早爲之籌則此種種皆不難立免也茲略述數端以供讀者採納 
　　一至冬令汽車機器往往不易發動尤以全夜車停霜雪後雖再三發動其機終不能使曲管旋轉處此境界往往誤想其弊在油汽化合器者不知其大謬不然也其弊實在加油手續之不完備耳汽車夫往往喜於夏時於各部機器常加厚油及至冬令爲時旣久未及回憶豈知此種厚油在曲管器内經時旣久油性因氣候冰凍而失膠性氣缸中之活塞或匹斯登相粘不易活動非特發動機不能使動即以手探之亦難移動 
　　其預防之方法甚爲簡明其法即時時加換油脂時届冬令尤宜注意最妙能照前期所發表之加油脂表（見第七期第三頁）按時加油讀者對於此點勿誤會記者爲汽車公司招攬生意其實讀者若能按照而行非特可省修理之費且可免半路不行之通弊也至於電氣汽車又宜按時加油蓋曲管旋轉之力不足電星不發電絲燒斷究屬費事也 
　　上述之情形無論何種車盤皆是如此例如齧合子之塞釘及輪齒箱中皆宜以陳舊之滑物換去因陳舊者油性太重其掛於輪齒上者一至冬令即遲鈍不易活動若油脂添加不匀則種種弊端及時發生蓋天氣寒冷油脂凝結遂發生衝突也更足注意者爲冬令之氣候能應響内部機器是也汽油之蒸化氣隨天氣寒熱而不同而空氣更足以平衡之故欲使汽容易發動非使活罨及活塞或匹斯登之圈保存（１）Engine　over　cooled　wasting　therinal　efficiency（２）Sticking　clutch　plates（３）Faulty.carburation　wasting　fuel（４）On　in　sump　too　thick　for　winter（５）Congealed　grease　making　springs　hard（６）Grease　in　gearbox　too　thick,absorbing　power（７）Lubricant　in　finel　drive　absorbing　power右图說明汽車各部於冬令因寒氣而發生之應嚮１内部機器或引擎過冷足以消耗熱力２齧合子片３油氣化合之不適當足以消耗燃料４冬令鍋中油不宜過多５凝結之脂常使彈簧不活動６輪齒箱中之脂過厚往减少能力７後軸之油足减能力 
　　原狀不可且當使有吸射空氣之利便針頭之緊對磁石白金針之清潔 
　　發動關鍵失效時推動發動桿使曲管速動以引電星但有不明此理者往旣經潤濕油氣化合器或卡包來脫氣管又開得太寛使空氣衝出之力遂行減小化氣之率亦不準確雖熟有經騐者明知氣管太小汽車决難繼續駛行然亦宜以杆先行設置燃燒頭或有小裂而確能供充分之熱氣使 
 
 
 

Page 22

 
 
下次發動時化氣能正確其力且足激動内部機器使雜質能時時吸入然後生熱而能行矣 
　　若能先置磁石於適當地位以止所設之杆亦一善法也當電流開關閉時使内部機器先行發動於是再開電流開關而後用力再拖所以爲此者因值磁石進行時所發電星較退時所發更爲爆烈同時欲防背後生火之危險故重重一拖以免其互相接觸也 
　　設氣缸已具雜質同時針頭發出電星則機器必當發動否丙啚 
則針必包裹不精以致雜其不能冲入然有他種機器者常足使針端射出之汽油漸次凝結於針之壁上者故射進氣缸甚少卽使機器着火而動雜質旣太富足遂更射出所射出之雜質再行潤濕油氣化合器此種潤濕有損而無益者也職是之故當内部機器着火而動動而復止止而不再行遇此情形非寛開氣管不可蓋氣管旣行寛開曲管卽繼續旋轉此一旋轉卽足使嫌多之雜質銷去此種弊端於小式汽車常見之 
　　近世汽車於冬令往往較易冰凍方行駛於途若熱氣不能乙啚 
正確機器終不能發展其全力也欲免此者可除去發熱之一部份或移去扇箱之帶或備氈一條以覆之而以毛氈覆蓋之一法爲最妙蓋毛氈非但可以阻止無謂之熱氣且當車停時足使機器常暖至於欲節省燃料則不能不裝熱氣管 
　　汽車内部機器之冷足使每一加倫氣油祇行數里若油脂不當亦猶如此試一設想其明機器之眞相與否實足增减汽車之費用有如是其大也 
甲啚 
[甲乙丙三圖之說明] 甲圖汽車難於開動者因感電管之油復行凝結之故補救之方可以浸入熱水之布覆之 
乙圖倘發電星之針包製不精則引擎或内部機器之雜質不易着火 
丙圖當一人開車時另使一人搖動發動柄所以速其開動也 
[參觀汽車展覽會之種種聯想雷生]  
　　凡爾登花園特開汽車展覽會中外人士馬龍車水前往參觀者絡繹不絶游興未闌又復展期四日俾邦人君子同飽眼福可稱爲破天荒之第一次鄙人道經滬上亦復躬逢其盛覩各汽車之陳列鮮妍盡美盡善音樂隊之餘音嘹喨響遏行雲游藝會之爭奇競異當行出色眞爲之心曠神怡參觀以後有種種聯想念不去懷乃一一發表以供與會諸君之研究 
　　（一）汽車業近數年來日增月盛通商大埠有力之家人置一輛資本較小者隨時隨地可以租賃洋塲十里瞬息一周旣省時間又可代步業此者風起雲湧眞有一日千里之勢我們中華民國國步艱難有如墮地之兒體力未充横被摧折諸君想一想能如汽車業之有進無退蒸蒸日上麽 
　　（一）展覽會中陳列各汽車色色鮮明陸離光怪今日爲騁懷游目之地腦筋印入卽可爲他日選購之資料此亦廣告術之一種諸君想一想我們中國普通商人能如這汽車業中多財善賈長袖善舞麽 
　　（一）美國近來除原有鐵路之幹線支線外偏僻鄉村之交通俱賴汽車爲輔佐成功易而用費省故近數年中推廣汽車之預算案中皆以十萬或二十萬里遞進我們中國財力微弱雖不能辦許多鐵路像這種長途汽車輕而易舉卽暫時不能照美國以萬位遞進照千位遞進難道是不能成功麽 
　　（一）歐洲大戰以後列强由武力競爭一變而爲經濟戰爭今日華盛頓會議遠東問題明爲企圖和平實在是爲商業機會均等列强旣欲以我國爲市塲我們不圖抵制難道就漏巵不塞麽欲塞漏巵這種汽車是商人來往唯一利器是運貨的極靈便的唯一物品交通上是斷不可少我們此時不辦長途汽長將來商業還想振興麽還能立於商戰之世界麽 
　　（一）現在世界有大同的趨勢漸漸由國家主義而趨入世界主義彼此往來都賴交通業之發逹試看英國水底之交通則有太晤士江底隧道倫敦巴黎紐約等皆有地中鐵道潛水艇能自由馳騁於海底飛機更能駕駛於空中古人所謂上窮碧落下黃泉者目今者已一一實現我們地大物博的中國空中之交通水底之交通地中之交通雖暫時不能一齊辦到難道這地面之交通不過平平路置備幾輛汽車的事體都甘居人後麽 
　　（一）現在我們中國之勞働社會是苦不堪言的去歲北省旱荒今年南省水荒米珠薪桂貧民自求口食是一件極爲難的事欲扶助這一班人莫如以　代振旣能使窮無所歸的人有事可做有食可求又能興辦事業使商業上農業上工業上享受種種交通便利的愉快豈不是一舉兩得麽 
　　（一）現在各國工藝上之進步不可思議近已由煤氣時代而改入電氣時代各省無線電電燈等或完全由外人經辦或暗中加入外股利權旁落應當竭力爭回惟吾國丁茲軍閥當道之時百業凋敝正當鐵路幹線完全供抵押品政府信用全隳要興辦大鐵路萬萬做不到的事若長途汽車我們地方財力總能辦到不借重政府又不致失信於民官利餘利都可獲券而獲我們此時不再合羣策羣力的辦去難道再讓政府去做抵押品等待外人來辦麽（乙種酬） 
[美國汽車及運貨汽車之總調查（省）]  
省名　　　　　總數 
矮爾排馬　　　七萬四千六百三十七部 
矮列蛇那　　　三萬四千五百五十九部 
矮克那失司　　五萬九千零八十二部 
加利放尼亞　　五十六萬八千八百九十二部 
考路拉度　　　十二萬八千九百五十一部 
考納克鐵克脫　十一萬九千一百三十四部 
特來謂亞　　　一萬八千三百部 
佛老列大　　　五萬七千部 
其奥其亞　　　十四萬四千四百二十二部 
矮大哈　　　　五萬七百五十部 
意列腦　　　　五十六萬八千七百五十九部 
印地亞那　　　三十二萬二千七百零七部 
愛奥華　　　　四十三萬七千三百部 
康殺司　　　　二十六萬五千三百九十六部 
康脫該　　　　十一萬二千六百八十五部 
羅依齊那　　　六萬六千部 
梅　　　　　　六萬二千九百零七部 
梅夾蘭　　　　十萬五千部 
梅失去失齒　　三十萬四千六百三十一部 
密吃根　　　　四十一萬二千七百十七部 
密呢蘇塔　　　六萬六千部 
密雪雪部　　　六萬四千部 
密蘇雷　　　　二十九萬五千八百十七部 
夢他那　　　　六萬零六百四十六部 
内勃拉司加　　二十二萬三千部 
納佛大　　　　一萬○四百六十四部 
紐漢姆夏　　　三萬四千六百八十部 
紐舊稅　　　　二十二萬六千四百五十九部 
新墨西哥　　　二萬二千一百○九部 
紐約　　　　　六十五萬一千七百九十六部 
北卡路聶拉　　十四萬○八百六十部 
北特可他　　　九萬八百四十部 
阿哈阿　　　　六十一萬六千八百部 
阿克洛化嗎　　二十萬四千三百部 
奥列江　　　　十萬三千七百九十部 
攀失爾維尼亞　五十七萬一百六十四部 
路德島　　　　五萬○三百七十部 
南卡路聶拉　　九萬二千八百十八部 
南特可他　　　十二萬二千部 
坦馬西　　　　十萬一千八百五十二部 
 
 
 

Page 23

 
 
坦克失司　　　四十二萬七千六百三十四部 
郵他　　　　　四萬二千六百○四部 
佛夢兌　　　　三萬一千六百二十五部 
佛琴尼亞　　　十三萬四千部 
華盛頓　　　　十七萬五千部 
西佛琴尼亞　　七萬八千八百六十二部 
韋司康星　　　二十九萬三千二百九十八部 
佛奥明　　　　二萬三千九百二十六部 
共有二百八十七萬七千八百六十部 
[築路之材料]  
　　美國費城巴伯氏地瀝青舖路公司 
　　地瀝青於街衢與道路之修築修築各種街衢與道路有益於人類者也而修築通都逹邑之大道有益於人類者更多故工程師之有見於此者恒視爲急務世界各國修路有名之士皆贊道地瀝青築路可稱完善滿足除此以外他無其匹蓋其價廉其質堅且潤澤有彈縮性車馬經過無碎雜煩擾聲之苦 
１埃落魁地瀝青混合機 
　　天然湖產之地瀝青地瀝青之最得名於世者厥惟區利宜特湖與伯拇的斯二處之所產斯二出產品皆爲數世紀以來之天然儲藏品區利宜特島在今英屬之西印度而伯拇的斯則在源勒焦拿世界各處用區利宜特湖產地瀝青築路已有四十年之成績自一八八○年以後地瀝青消售之數逹至四萬噸之多以十八英尺寛之路計之此量可繞全球一週區利宜特與伯拇的斯二處所產地瀝青之消售數漸次增大之故蓋因此地瀝青築成之路經久不壞少費修整其他各種土質所築者無能與之頡頏區利宜特湖產地瀝青產自天然儲藏鑛英屬西印度之區利宜特島距赤道北二百英里湖之面積約一百四十英畝此鑛暴露於地面外年代難以攷察當哥倫布第三次冒險航海發現新大陸時曾至此而世人自是方知是湖之名有云哥氏曾用地瀝青以補縫其船今日是處出產之地瀝青固與五百年前哥氏所用者同雖歷數世紀之天然暴露其質不因之而改如用重力磨擦牢固不拔是不獨能耐炎熱冰凍並可負重載之馳驅區利宜特湖產地瀝青非純粹鑛質各小部分互相黏著用最上之濾紙不能分離科學家謂其性能耐久即黏著性使之然也伯拇的斯之地瀝青亦與湖中天然儲藏者相似位於源勒焦拿在地面暴露亦有年代以上二處之地瀝青係自天產外物不曾相化合敷於路上故無溶浸之患焉 
　　人造地瀝青近年以來地瀝青每爲業煤油鑛者所僞造自煤油内溜出之沙質置諸火中蒸乾託名地瀝青以售於人人造地瀝青吾人旣知爲煤油中所含混之沙質由溜出而蒸乾得來者則此物必長埋於地底下未曾受天然之暴露未與他物質相接觸可知且其分析煤油時每用最高熱度其沙質受暴烈之火必被燒毁而成爲槀木餘灰人造地瀝青旣如是造成一旦用以修路與沙石相混合必完全失其黏著性則此路必鬆動而不固結塵埃之起大由此也 
　　天然地瀝青之優點用地瀝青修路必與他種物質相混合地瀝青佔十分之一沙石佔十分之九地瀝青之成分雖小而關係於全路之成功與失敗則大惟其如是故工程師恒有以下之評論以爲選擇焉人造地瀝青價值雖稍廉但無眞正可取處區利宜特與伯拇的斯二處之地瀝青產自天然世界用之已四十年大見成效美國紐約省保福羅城用天然地瀝青所築之路可經二十一年此地瀝青有百分之九十產自區利宜特與伯拇的斯二處苟謂人造地瀝青亦可耐久則必經二十一年方可證明現在之工程師恐無此耐心以待也 
　　地瀝青層鋪法地瀝青層鋪法久爲世人所公認而引爲標凖定則因其經久而不奔壞光潤而不溜滑清潔而無塵埃黏著而能耐各種重載之磨擦層鋪法分三層下層中層外層是也下層之結構以六寸厚之水泥造成又有用小石者如路底不通小道時則可用地瀝青舊日馬克登式之路卽用磚或小石與水泥凝構而成以地瀝青蓋之中層用沙與石及地瀝青混合置於鎔鍋用蒸汽熟之然後敷於路上其厚約一英寸至英寸半不等後以滾輪滾之外層用精細之沙與精細之地瀝青混合之通過鎔鑪熱度高時敷於地上旋用雙輪滾車滾之外層所用地瀝青之成分視該路載重力之輕重爲别如繁勝之區車馬不絶則自百分之十至百分十之二零五者如車馬稀少則當用百分之九零五至百分之十二零五爲佳 
　　地瀝青結構法結構式之地瀝青築路法爲最廉而最完滿者也大而省區小而村鎭以及各大城市用此法所築之路不知凡幾此法可利用本地之沙石與他項之鑛質化費大可節省結構法亦分下中外三層但有時該路之負載力甚輕則只築下層與外層而省去中層至其路之良好亦不遜於築三層者結構法之下層用沙石與地瀝青造成約與層鋪法之下層相同特防水之浸入結構法如三層並有則中層鋪沙之厚在一英寸與二英寸之間而外層之厚最少需二英寸如省去中層則外層之厚常以三英寸爲度結構法中層之築法先以石與他項礦質分布於下後以細沙塡其隙處再用地瀝青蓋之當此層之敷上地瀝青必有至高之熱度以便機械滾之結構法外層略與層鋪法外層相同不過需再加石百分之二十此層各物質之和合皆有一定之分配混合物敷上時熱度必高且需分配平均外層之地瀝青必有一定成分過與不及兩無利益 
　　埃落魁地瀝青混合機埃落魁地瀝青混合機爲美國保福羅城埃落魁公司所製其結構之新巧可稱獨一無匹製造家曾有四十年修路之經驗與二十五年之計畫費盡心力以求此機之適用及其結果完善之至以最小之動力而得最大之工值機之構造分兩種一爲二組式一爲三組２埃落魁蒸汽滾路機器 
式二組式動力與機械相接三組式則動力與機械分不過以皮帶等而傳其動力如該處無汽力與電力可利用則二組式爲合宜三組式機製成之大小有三其動力爲八百英方碼一千二百五十英方碼及一千八百五十英方碼若二組式機僅一種其動力爲八百英方碼以上所說機之大小僅適用於層鋪法築路若用結構式其機必稍大 
　　埃落魁新式馬克登滾機埃落魁新式馬克登汽機滾車其重量自十噸至十二噸不等爲最新式改良之製造機之各部一一獨置於鋼鐵機架上機之直垂鍋爐供給汽力以驅動機筒内之發動機動力由小而大鍋爐爲獨立一部分不與他部相聯並故當修整時鍋爐無關係全機身爲三滾輪支掌前一後二各成分立機一發動三輪同時前進前輪爲轉舵輪滾輪皆以不同之齒輪管之停動自由其發動力與他種滾輪較之約大半倍備有節氣掩速度每一百轉變至三百轉之多 
 
 
 

Page 24

 
 
常識 
常評 
[國民自决] [  漸]  
　　國民自决爲近今最流行之新名詞吾以爲自决當先自覺旣自覺矣其自决之精神更當分爲對内之自决對外之自决 
　　對外之自决當先有對外之自覺我能自覺友邦之中孰與我爲眞親善孰與我爲僞親善於眞親善僞親善之中自决我之孰應親善孰不應親善則對外之方針不誤矣 
　　對外之自决亦當先有對内之自覺我能自覺國内之新舊人物中孰爲眞心愛國孰爲非眞心愛國孰爲决心賣國孰爲决心不賣國孰爲識淺才庸不賣國而仍不免於誤國孰爲心粗氣浮雖愛國而亦不免於誤國於賣國誤國愛國三者之間自决我之孰應反對孰不應反對孰應贊助孰不應贊助則對内之方針不誤矣 
　　是故欲有對外之自决當先有對内之自决欲有對外之自覺當先有對内之自覺苟非有眞知灼見而不過人云亦云未能自覺烏能自决哉 
經濟 
[舊曆新年宜改良之習俗] [  養氣]  
　　民國肇建曆法更新然普通社會於陽曆年節咸淡薄視之而酒綠燈紅興高采烈循一切舊俗而應有盡有者則仍在陰曆新年也以余所見其舊俗之宜改良者略如次 
　　一祀祖不必焚冥鏹吾國禮敎以孝爲綱爲人後者念祖宗之聲昔笑貎雖已云遙而秋霜春露之思恒愴惻於中而不能自已聖人因爲之制祭祀之禮祭之時必愼其儀容潔其樽俎雍雍肅肅事死如生此蓋以伸其追遠之誠而非謂眞有神靈能來格而來享也今人於歲時伏臘祀祖之時或諠譁跛倚絶無虔敬之心而獨於紙帛冥鏹等物則務以焚化愈多爲孝不知形神旣釋魂氣何存本無夜臺豈須財物余以爲當祀祖之日宜詳述先世之嘉言懿行及其治家創業之艱難辛苦告之子弟一以紀念先人之功德一以傳述祖訓於家庭斯爲一舉兩得若夫以有用之金錢購無謂之紙鏹舉而付之一炬有識者所不當爲也 
　　一年節不必祭財神古人以祭神爲重典神之名目綦繁而普通社會於年節所祭之神則爲天地爲竃爲財神夫吾國禮敎强半緣報恩主義而生人生天地之間而飲食則資乎竈祭天地與竈猶不離乎報恩主義惟祭財神則由有財迷者欲邀儻來之利而然不知財之消長乃視吾經濟知識之高下與夫經營事業之手叚如何於神乎何與果使有司財之神而必視人之獻媚與否以爲予奪則亦不成其爲神矣然則費無數之香燭楮帛以求財較祀祖之焚冥鏹同一無謂而用意之卑陋爲尤甚也 
　　一花爆不必燃放爆竹之相傳已久推其用意謂將以宣導陰鬱袚除不祥今則各處都市皆用爲點綴新年之品不知此物最易引火去歲年節吾鄉有成姓者以燃放爆竹之故燃及鄰居柴草沿燒數户助片時之興趣而召意外之危險甚無取也至通都大邑有燃放廣東烟火福建花盒以爲樂者耗費多而危險大尤宜禁止 
　　一賀年片可以廢除地球繞日一周而爲一年寒盡春來星移物換年節之新舊遞嬗本爲曆法上自然之象有何慶賀之可言賀年片之往來乃屬前清官塲習氣民國初建頗有以崇實黜華去文從質爲宜者賀年之習漸就革除不謂此種無謂之周旋至近年而轉甚且新曆年節旣賀舊曆年節復賀彼一賀片來此亦一賀片去結果不過作踐無數之洋紙忙碌無數之郵差而已其實聯絡情愫固不在一紙片之往來也 
　　一春聯題字宜注意蜀王孟昶題新年納餘慶嘉節號長春十字於宫門是爲春聯之起原用以點綴新年誠無不可但共和肇建已歷十年而各地書寫春聯尙有不審詞意沿襲舊語者有如皇恩帝德鳳關龍城種種與共和牴觸之言多高揭於門前而不爲怪是亦有識者所當爲曉喻者也 
　　以上各項偶就所見約略言之倘使各處吾户於上項之可節省者量加節省至少平均每户可省半元以一縣至少十萬户計即可省五萬元以江蘇六十縣計卽可省三百萬元况實際尙數倍於此數乎以此有用之金錢營種種公益之事其有利於社會者何窮較之投貲於迷信之事物及無謂之周旋相去不已遠乎（乙種酬） 
道德 
[一語千金錄] [  萬鈞]  
　　世人多言處世難實則非世之果難處不肯退一步想無所以處之之方耳王藎臣先生曰如我好勝誰甘處其敗我好富誰甘處其貧我好自是誰甘處其非我好安逸誰甘處其勞碌推之一切莫不皆然常將自己心向别人一忖量則損人利己之事必不敢做而心亦平矣人能設想及此孰謂世之果難處哉 
　　古人云日費千金爲一瞬之樂孰若散而活凍餒數千人處　軀以廣厦何如庇寒士一席之地此語最沉痛方今天災人禍相迭繼至民不聊生彼家擁厚資揮金如土者能一念及此略醒自私自利之痴夢否（乙種酬） 
衛生 
[中餐方式之研究] [  吳審度]  
　　衛生之事千經萬緯而最爲重要者尤在飲食中之衛生蓋食以養陰飲以養陽得之則生弗得則死人生之於飲食猶引擎之於燃料有刻刻相關之理今日吾國通行飲食之方式有中餐西餐兩種最占多數者尙爲中餐今請以科學的眼光對中餐與以精密之研究 
　　（一）湯之研究（甲）進湯之時間西餐每先進湯而後進他種永不覺悟的動物旭光應鵬 
食物中餐則必以貴重之饌列之第一品有湯則每列之於後且有備食飯時爲泡飯之用者此大背生理學上消化器官之作用原理不可不加以糾正蓋人之食物經過齒牙咀嚼時喉頭中之津核即分泌一種唾液拌匀食物使之起化學上之變化待食物至胃中胃中又分泌一種胃液亦足以使食物生化學之變化此人生消化食物之天然能力故歐人且有主張爄食主義以增進消化能力今食至堅硬食品後或食飯時反以湯和之何異冲淡其唾液胃液使之消化不良其可乎至於未食他品而先飲湯者則能以最美味之湯引起食慾而使唾液胃液儲藏以待甚爲合法此中餐方式中進湯之時間宜改良也（乙）湯之材料西餐之湯多用動物或少加以植物之新芽如菜花雞絨湯是然以鮑魚湯爲最通行中餐之湯則除用動物外尙有專用植物之果實如蓮子湯是更有用鮮果爲湯者如梨湯百合湯是不知鮮果之益人取果酸之能助消化一至煑熟則功能喪失矣故湯之材料當專用動物最好以貝類因動物之脂肪質性宜於熱湯之溶解且貝類富有燐質功能補腦此中餐中湯之材料宜改良也（丙）湯之製造中餐之湯混合羹湯爲一種嘗用葛粉等爲副品不知此種副品殊難消化不如用清湯爲合用否則如西餐之湯加以牛乳牛油亦無不可此中餐中湯之製法宜改良也 
　　（一）水果之研究中餐之水果碟定例陳設於未入坐之先會食者常以水果下酒或隨意雜他種肴饌食之此大不可最好仿西餐方式於席散後進之客前因食他種肴饌至飽後胃弱者其胃液酸淡薄或胃室伸縮力薄弱時藉果酸以消化且以果酸之味戟刺胃之彈壓力性爲有力之伸張 
　　（一）甜菜之研究中餐中每用甜菜以間他種肴饌進之如蓮子羹山藥泥是此種作用因人食各種鹹菜味覺疲勞間以甜菜使舌之味覺疲勞得以恢復且味覺起電學之感應食甜菜後食他菜益覺其鮮美殊於食慾之引起有大關係惟宜用小碗不宜用大碗因吾國人多數以鹹爲主味故 
　　（一）合食分食之研究西餐採分食法杜傳染便取舍制甚善也惟中餐合食已成牢不可破之習慣且傳染病在會食之時亦甚少合食尙可行惟湯類之液體用匙勺者斷宜分食其他種食品可採用公匙公箸如目下菊花鍋之各有一碗以分食之可也 
　　（一）菜單之研究西餐之菜單含有因時調劑之義最好中餐之菜目除去燕窩頭魚翅頭等名目按合四時之時令調劑脂肪質澱粉質之多寡每日列成一單其各人之體質宜於何種食料者臨時由客自加以養料爲前提不以價格爲前提則近道矣 
　　要之吾國中餐之混和食品於一簋中能使各種養料調和及喜食煑至極爛之食品使消化較易皆優勝於西餐惟以上所列各種方式能力事改進於衛生前途未必無裨補云（乙種酬） 
科學 
[雪與冰] [  右源]  
　　一雪之成因此因空中水氣過多當凝結時即遇温度在冰點以下故成片狀下墜吾人觀之以其晶體多成六角形是以古人有雪花六出之語 
　　二下雪之益緣雪花中空隙甚多此等空隙爲空氣所充塞而空氣爲不善傳導體故雨雪時有雪蓋地面冷氣即不致下傳農人秋季所播之種冬季已發芽者亦無損傷之虞 
　　三冰之成因此因水中所含之熱量悉被蒸發所致雪融時雖含有多少之熱量但一遇冷風吸收其熱量故亦多凝結成冰 
　　四冰凍之益冰凍則土壤坼裂土壤坼裂則害虫種子藏於地中者悉被凍斃故吾國有以大雪卜豐年之語又冰凍時其體積因澎漲而輕是以上浮惟其上浮故足以蔽下面之水使不氷凍因以保存水中之魚類 
　　五冰雪與氣候之關係據物理學者言下雪結氷悉係放熱作用及至雪融氷解即係吸熱作用是以吾人覺雪融冰解時較下雪結氷時爲冷 
 
 
