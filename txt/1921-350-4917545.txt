# 1921 - 350 - 4917545

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[論價（冷）]  
　　凡集諸有力者共謀一呈其間必有論價之作用故華府會議之今日正在論價中也北京組閣之今日亦在論價中也論價合則事成論價不合則事不成安有所謂國際公義與國家大局雜於其間哉 
　　論價之起原必先自有實在之力如買賣然一方有貨物一方有金錢而後可以準貨物多寡金錢多寡以論價若無實在之力是無異既無貨物復無金錢也則惟有在旁聽人論價而已又論價之結果必將有所取償之地我出此價而日後無所償則我營業爲失敗矣或我减其價而於他事不能有所得則我貿易爲虧折矣故論價之時或增或减其眼光必另有所注射也知乎此則今日所謂華府會議與北京組閣之情形盡在其中矣 
[命令]  
　　十二月二十二日大總統令　財政總長高凌霨呈山東財政廳長龔積柄另有任用請免本職龔積柄准免本職此令 
　　又令　任命周嘉琛爲山東財政廳廳長此令 
　　又令　任命葉心漢任勳梅繼恒于澤世爲僑務局参事此令 
　　又令　任命林立爲暫編陜西陸軍第一師参謀長此令 
　　又令　陸軍總長蔡成勳呈請任命都如句爲察哈爾都統公署軍務課課長劉郎文爲軍需課課長均照准此令 
　　又令　陸軍總長蔡成勳呈請任命韓國綸爲陸軍第二十九師步兵第一百十四團第一營營長包福臣爲陸軍第二十九師騎兵第五十八旅第一百十五團第二營營長石青山爲陸軍第二十九師砲兵第二十九團第二營營長均照准此令 
　　又令　王寵惠晋給一等大綬寳光嘉禾章余紹宋羅文幹潘昌煦陸鴻議均晋給二等大綬寳光嘉禾章石志泉給予二等寳光嘉禾章此令 
　　又令　梁玉書給予二等大綬嘉禾章吳鍾麟給予二等嘉禾章宋瑛給予三等嘉禾章此令 
　　又令　劉熙德廖德成張準鄭廷璣均給予三等文虎章黄顯琪杜鴻毓汪積慈勵大全鄺文慰吳國士均給予四等文虎章此令 
　　又令　吳淇椿給予五等寳光嘉禾章此令 
　　十二月二十一日大總統令　國務總理呈准察哈爾都統張景惠咨呈稱庫倫鎭撫使公署司法科科長董祺湖上年庫倫失事時連彈斃匪力竭被害死事情形至深惨烈擬請明令准其附祀忠烈祠並交該管機關從優議恤等語并據蒙藏院總裁貢桑諾爾布呈同前情該故科長臨難不避大節凛然至堪矜憫應准附祀忠烈祠尤著交國務院從優議恤至此次庫倫事變其餘殉難人員著由蒙藏院查明一體請恤以彰遺烈此令 
　　又令　財政總長兼鹽務署督辦高凌霨呈請任命邵棠爲兩淮丁溪塲知事丁乃寛爲兩淮新興塲知事均照准此令 
　　又令　趙琪給予三等寳光嘉禾章此令 
　　又令　任守謙安獻今均給予三等嘉禾章汪國傑晋給四等嘉禾章此令 
　　十二月十八日大總統令　蒙藏院總裁貢桑諾爾布呈准綏遠都統馬福祥咨請以慶春國安武爾功瑞聯蘇魯岱額音泰色將布朱隆阿巴雅爾常齡陞補公中佐領均照准此令 
　　又令　陸軍總長蔡成勳呈請任命趙佐臣爲陸軍第十六師騎兵第十六團第一營長應照准此令 
　　又令　陸軍總長蔡成勳呈請任命姜大有爲湖北陸軍第三混成旅步兵第六團第三營營長應照准此令 
　　又令　據内務總長齊耀珊呈稱河防經費向由省庫專欵存儲邇來庫儲竭蹶既經一再核減矧又發不應時經本部調查山東直隸河南京兆等處河隄或險工百出或淤墊失修即令如數撥綸已虞難敷支配乃各河局欠領經費幾及全年三分之二上年春工既絲毫未舉盛汛亦籌備多疏此次宫家壩隄既以無欵潰决值兹冬令所有明年各河應需料物亟待撥欵置備懇請責成各該省區妥籌救濟等語河務關係民生至爲重要所需經費積欠過鉅待用方殷應由各該省區長官嚴飭該管財政廳長按照原定預算數目就沿河各縣應解公欵逕撥河局應用不得再有蒂欠至各河局責有專屬於應辦春工及應需防汛料物應即切實規劃預爲籌備仍著該部按照奬懲條件隨時認眞攷核以免疎誤而重河防此令 
　　十二月十六日大總統令　参謀總長張懷芝呈請任命趙維欽爲吉林督軍公署中校参謀孟慶三爲少校参謀趙恒禮署少校参謀均照准此令 
　　又令　張錫元晋給一等大綬嘉禾章吳新田晉給二等大綬寳光嘉禾章魏明山張紀均給予二等寳光嘉禾章劉寳善潘玉田均晋給二等大綬嘉禾章孫積威顧琢塘閻治堂張之江李鳴鐘劉濬橋石紹明均晉給二等嘉禾章回富興張耀樞劉郁芬均給予碱等嘉禾章此令 
[國内專電]  
　　北京電　美京電吾全權與八國代表非正式折衝請訂與會九國協定經過甚良好（二十三日下午二鐘） 
　　北京電　美京電刁作謙辭職已准即赴古巴使任刁見人輒流涕謂連一客郵之微尚訂有年限原來此等客郵一縣知事便可交涉撤去而提交大會反使客郵佔有撤銷以前之地位其他均另組委員討論直一無所得（二十三日下午二鐘） 
　　北京電　美京電魯案二十日停頓後未進行日本以延宕爲武器使太會閉幕後中國無辦法而屈服至膠濟路日又謂東京訓令仍要合辦以前贖還辦法不過談談而已現我主借日債十年爲期三年之後可一次清償日主二十一年爲期十五年之後一次清算仍未决（二十三日下午二鐘） 
　　北京電　使團息太會後將有北京會議出現因太議討論關稅領判權及客軍客警均須另有委員會討論此項委員即以與會國駐華使團人員組合列國并擬派員來華地點即在北京（二十三日下午二鐘） 
　　北京電　今午徐宴曹張再疏通閣员名單梁已兩易昨有人在某使處見名單外顔惠慶内齊耀珊陸蔡成勳海李鼎新財張弧交徐世章農王迺斌法王寵惠教張一麐此爲昨夕事今午恐尚有變更梁之命令本人請閣員支配妥貼再頒免進退兩難故昨今尚未備稿（二十三日下午二鐘） 
　　北京電　高凌霨調幣制局總裁汪十元仍烟酒督辦曹錕謂除非以閣員掉換不讓步又曹汝霖請出洋一行徐擬任爲某中立國公使 
　　北京電　比國創設之萬國保赤會會費向由在會各國均攤中國應攤之費財部不負責欲在外部經費内撥付（二十二日上午十二鐘） 
　　北京電　馬福祥本日由綏入京署事處長代行（二十三日下午二鐘） 
　　天津電　三十七團體推馬千里楊昌第楊曉林赴京請願督促專使於太會各案勿稍讓步 
　　天津電　師範生董仲英斷指血書同胞快醒力爭魯案救國十字示國人警覺（以上二十三日下午十一鐘） 
　　漢口電　新舊年關軍餉决發兩關共需欵百萬現已籌齊六十萬 
　　漢口電　聞施南川軍已全撤退惟潘正道尚有少數部隊在宣恩來鳳鄂軍亦未進攻正面川軍已與孫傳芳議定劃界分防訂有暫守條約 
　　漢口電　曹派顧問崔承熾諮議張鳳鳴等六人携洋十萬來鄂犒軍第二十五師騎砲兩團均調省 
　　漢口電　沈鴻英部向直軍投誠吳令張福來調查沈部現有槍械六營惟紀律甚壞張已電吳請示辦法（以上二十三日下午八鐘） 
　　香港電　各界定元旦提燈會 
　　香港電　聞徐樹錚秘密到省寓西堤某酒店陳曾在署宴待昨又開軍事會聞因與徐會面關軍事故（以上二十三日下午九鐘） 
　　香港電　高州善後處長胡漢卿奉調來省遺缺將以黄强繼 
　　香港電　梧州有十五校學生因反對魯案直接交涉舉行巡游 
　　香港電　肆擾泗城一帶自稱平靖大王之嚴龍已爲馬曉軍撃散 
　　香港電　省署附設憲法討論會成立聘胡漢民等十餘人及省議員十餘人爲會員 
　　香港電　陳擬將種販鴉片犯處死刑屢犯吸烟者同罪 
　　香港電　熊略奉令赴百色辦理散兵事現抵思林因剿撫均難故未進（以上二十三日下午十鐘） 
[國外專電]  
　　華盛頓電　薩哈連島問題今日初次在大會提出有人質問美代表領袖四國協定第二欵是否擔保日本在北薩哈連島之所有權美代表領袖答稱此約所適用者僅爲權利此語含有日人之店據北薩哈連尚屬公開問題之意（二十一日） 
 
 

Page 5

 
 
   
 
 

Page 6

 
 
[國外專電二]  
　　華盛頓電　明日開海軍股員會限制海軍之最後公約可望議定二十四日可在全體大會公佈聞美國準備考慮裁減休士所提潛艇英美各九萬噸日本五萬四千噸之原議美國並擬提議嚴格規則禁止使用潛艇攻撃非交戰船隻法國或將要求置備强大輔助艦隊如輕巡艦潛艇類但大會確信海軍問題各點日内皆有解决希望（二十一日） 
　　華盛頓電　参議院共和民主兩黨領袖皆有聲明四國遠東協定須附以日本本部不在本約範圍内之保留條欵方可批准此爲昨日哈定總統言論與美代表意思互異之直接結果（二十一日） 
　　巴黎電　前駐華法使卜伯氏之弟魯襄卜伯被逮因被控兩次謀害其妻第一次戰時返里置毒於茶第二次一九二○年夜放妻室開槍轟撃致妻受重傷後經醫愈此案迄未報警今始起訴（十九日） 
[交通大學無線電]  
　　華盛頓電　限制主力艦噸位爲大會之眞目的今此目的可謂已達故各國關於輔助艦問題之各個意見皆可通融承認明日海軍委員會法國將提出輔助艦之要求雖法國以輔助艦力量不照主力艦比例分配爲要求然此事似不難解决 
　　倫敦電　英法總揆之會議今日完畢白里安乃返巴黎此會談話之結果已使英法政府對於各點得甚美滿之諒解高等會議定一月第一星期内在開恩斯舉行今兩國總揆與代表之談話當然爲初步的非正式性質當討論時曾詳愼考察歐洲之財政現狀並研究有無可恢復原狀之方法雙方完全同意以爲宜由較爲穏固之國家爲改造運動之先導當即議定英法關於此事所應行之方針英國爲進行其方針起見喬治與其閣員將於明日與英國實業界金融界之主要代表會商一切法政府亦將與其重要商家資本家作同樣之談話下星期内各方面將在巴黎開聯合會議研究各方面之意見大約英閣員將有數人出席於此聯合會議然後將此英法閣員商家資本家聯合集議之結果報告於高等會議俾高等會議得就所提出之各點加以審查現有數方面謂英法政府所將提交開恩斯高等會議之議案當包括召集歐洲經濟大會俾歐洲各國得合力共造成穏健財政制度並增進各國人民一般幸福之建議至於賠償問題則據可恃消息云英法間並無意見大相差異之處惟已明日承認者此爲全部難題之一方面未可與恢復歐洲經濟之更大問題相分離也 
　　華盛頓電　國務院稱美使哈維將以旁觀資格参與一月四日開恩斯之高等會議 
　　杜白林電　愛爾蘭議會以七十七票對四十四票否决反對和約派所提出繼續開會辯論至最後投票時爲止之動議議會遂休會至一月三日此舉略可表示議會對於英愛和約之意見 
　　華盛頓電　参議院所通過賑濟俄災二千萬元之議案現送交哈定總統署名此欵將爲美國送與俄國飢民之耶節禮物明日將開始採辦美國糧食美國俄賑會主任霍佛氏稱十日内此項糧食可運往俄 
　　華盛頓電　聞伍德將軍報告菲列濱財政現狀書中請美國續以借欵貸與菲列濱此議現交聯邦儲備局主任核辦 
　　柏林電　德國國家銀行聲稱近與英倫銀行所定之合同辦理頗爲有效故擬與荷蘭銀行及紐約約聯邦儲備銀行商榷同樣辦法（以上二十三日到） 
[特約路透太議專電]  
　　二十三日華盛頓電　聞日代表宣稱中代表如果向今日遠東委員會提出二十一條要求之條約以期討論其是否有效則日人將正式拒絶此項討論 
　　二十二日華盛頓電　英代表李貴族（英海軍大臣）說明英國提出反對潛艇事之理由謂就戰事經騐證之潛艇爲無力之守具但爲有力之攻具對於無武裝之船隻則效力始著英國未見有潛艇可爲弱國必要防具之理由德國雖有三十萬噸潛艇但不能阻船隻之往來軍隊之行動如潛艇之廢除果屬不可能則英國願訂立限制潛艇大小之規則李貴族將於下屆全體大會引伸其言 
世界路透電 
[俄政府之華會抗議]  
　　二十二日倫敦電　勞農政府外交總長提出抗議反對華府會議討論中東鐵路問題謂俄國在中東鐵路之權利非俟俄政府所派代表與中政府另訂合同後仍完全無損 
　　二十二日雪梨電　勞工會議今日適過决議案反對日本拒絶立即無條件撤退西比利亚日兵 
[華會中之潛艇案]  
　　二十二日華盛頓電　英代表李貴族今日向海軍委員會全體會議提出廢除潛艇案無一國贊助之法代表薩爾諾氏及意代表山塞爾氏均加反對日本雖視德國潛艇戰爭爲野蠻但亦反對英國提案美國顧問委員會之報告亦反對廢除惟美代表宣稱彼等須待考慮英國與他國之宣言後再定意見 
[華會中之法國海軍案]  
　　二十二日華盛頓電　海軍委員會與專家於今晨集議公報僅謂主席曾解釋股員會經過情形後開討論會　聞委員會曾討論法國提出多置小艦噸位之要求又聞休干氏復接白里安氏來文 
　　二十二日巴黎電　外交部秘書長裴爾台洛氏今晨以法政府覆休士氏之文遞交美使哈維氏並口頭解釋法國之覆文 
[華會英代表之行期]  
　　二十一日華盛頓電　華府會議英代表團已取銷所定十二月三十一日啓程之船位蓋代表團之意在一月中旬以前恐難離美也 
[英法總揆與高等會議]  
　　二十二日倫敦電　英法兩總揆今晨開最後一次會議後白里安氏宣稱雙方對於各點幾全得同意聞有責任方面關於最後召集歐洲財政會議連德俄兩國在内之任何意見今已切實作廢開恩斯高等會議將注重歐洲經濟之恢復故無另開會議之必要如事機至時則或將於外交上商諸德俄兩國駐巴黎美大使哈維氏則將正式参與會議觀察一切 
　　二十二日倫敦電　開恩斯高等會議集議以前商家與財政家將在倫敦巴黎兩處與政府代表開會多次然後將在巴黎開聯合討論會閣員數人大約將出席此次談話之結果將在開恩斯考慮之據英人方面消息屆時或將考慮召集歐洲經濟大會之建議協約國將决定邀何國與會英法對於賠償問題之意見並無重大異點惟此事與歐洲經濟恢復之較大問題天然不能分而爲二 
[愛爾蘭國會之和約爭]  
　　二十二日倫敦電　今日愛爾蘭國會休會至一月三日會塲對於限制辯論之說爭辯甚烈辯論不加限制聖誕節前斷難投票主張批准者提議限制辯論時期主張分離者則反對之高林士氏以暫時休會爲宜故動議休會麥根第氏則提出國會繼續開議至决議後爲止之修正案但此修正案以七十七票對四十四票否决之會外人衆聞休會消息大不滿意 
[印度總督與各省代表]  
　　二十二日喀爾喀特電　印度總督通告各省代表團謂諸代表若不保證「不與政府合作者」停止違背法律則不能與諸代表聯席集議 
[各國近事記]  
　　二十二日海牙電　第二議院今日通過修正憲法案 
　　二十三日巴黎電　衆院定明日討論中法實業銀行之質問 
　　二十三日華盛頓電　参議院已允撥美金二千萬元充俄國振欵預料總統將於聖誕節前批准該案 
太平洋路透電 
[北京新内閣消息]  
　　二十二日北京電　據官塲消息徐總統昨晚與各黨領袖會商甚久關於任命財政交通兩總長之緊張今日稍見緩和財政一席仍爲梁曹間之爭端高凌霨昨晚提出辭職文顯欲藉清空氣但爲國務院秘書長退回交通一席提出人名頗多徐世章王迺斌均在内梁士詒則欲以心腹任之擬財政席定後再行提出 
　　二十三日北京電　官塲謂内閣改組事行將解决張弧長財政高凌霨任幣制局督辦徐總统今午與曹張會宴如無意外事端發生即將以明令任梁士詒爲總理惟閣員名單數日之内似不致發表聞徐世章將長交通張一麐將長教育他員不更動葉恭綽將任國務院秘書長但臨時或有更動 
[日本海軍限制後之工程]  
　　二十三日東京電　日本海軍省軍備科主任岡田聲稱日本停止其現所經營大戰艦與巡洋戰艦各四艘之建築工程後縱仍可進行其業已開工或在計畫中輕巡艦十艘驅逐艦二十艘之輔助艦原案猶覺不易將必須保留之精練工匠分配於各船廠主力艦工程之停止將使二萬七千工人受其影響但據岡田意思一九二二年内不致將此工人辭歇 
[海参崴近狀]  
　　二十三日海参嵅電　第八師日兵現開抵此間瓜代第十一師 
　　二十三日海参崴電　濱海省反對共産黨之行動現仍順利進行惟占據伯力消息傳之過早 
　　二十三日海参嵅電　海参嵅政府現向日本財政家商訂借欵日洋五百萬元 
[公電]  
　　江陰各界來電　各報館轉外交部暨各團體鈞鑒此次太平洋會議關係我國存亡至爲密切迭聞噩耗傳來且有共管中國財政之議魯案及二十一條更遲遲無提案之望轉瞬會期尚餘二日我國將陷於危亡之境而不能自救局勢危急已達燃眉苟我國民再不急起力爭則國亡眞無日矣本邑公民有鑒國家興亡匹夫有責之義爰於前日開國民大會一面由各團體各機關派代表請願公署電華會力爭一面游行示威以爲代表後盾效果如何雖未可必然不奮鬭决無勝理惟望鈞座體貼與情致電華會代表反對直接交涉誓死力爭不勝感戴之至專此電聞江陰南菁中學代表袁希洛勵實中學代表湯克身巿鄉公所水利會東南鄉學社代表朱葵陽商會農會救火會勸所代表祝籛壽輔實女中學代表張琳縣女校代表籛權暨輔延縣一縣三縣農澄翰聖道女院福音醫院基督教聯合會各團體同叩 
國内要聞 
[北京通信（穆）]  
　　内閣問題之奉直潮 
　　靳氏未去以前爲府院問題靳氏既去以後爲奉直問題蓋此次張作霖之來徐召之勞某之賫函赴奉及徐氏電津促張入京皆爲倒靳而發故靳之去也實得張之用意張不同意於王士珍而朱啓鈐表示不幹以後轉而用梁士詒亦由交系與張淵源近接就葉某之兩次出閣及近日梁葉等在順承王府之踪跡又可見之而與奉張對峙者爲直曹吳與張利害不同從前靳閣之成端藉張力故曹吳對靳頗表反對之態度及陜鄂兩方軍事起後靳對曹吳力與援助故今年九月間靳之請假直方殷殷勸留而奉方反極淡漠則此次徐逼靳辭張爲之助其必由府院問題轉而爲奉直問題有斷然者然靳之辭職出京未嘗不望曹之出而說話而竟不可得此靳之失望也自張到津邀曹往晤曹不肯來張入京後又電邀曹曹仍不來徐亦迭有函電迭派使命赴保迎曹而迄靳准辭令下未見曹到據曹側來京之人所言謂靳近對直甚爲帮忙而徐有去靳之决心曹實恐貿然來京有左右做人難之勢然識者已知直隸方面對於新閣必持異議蓋梁之出山得奉之援且張氏之來實中於葉某之游說而說客之口實又在靳雲鵬張志潭之助直則此中竅要不待智者而知之聞曹來京之前曾與吳佩孚電報往返熟商一切先有成竹然後蒞止此所以至十九日晚始行到京而二十二十一兩日則内閣問題大生波折也 
　　此間接近奉天者所談謂曹如不來亦不過自失分配上之利益而以彼方力量兵疲於轉戰財困於轉輸奉方决不之畏即令彼不來問組閣事而只須邀請之禮既盡即將徑行着手不懼曹吳之有後言反之則直隸方面亦頗慮及於此而不能不有表示此曹之所以始不來而終仍來也二十日曹氏入府謁徐又赴順承王府訪張聞其與徐談話於對總統之敬禮絶未稍失而於不失敬禮之中仍表示不願由張主持組閣之意且於梁氏個人亦頗有微詞對於張氏之談話則異常微妙即問梁某組閣是否尊意如出尊意則我當然贊成如其不然則須有所研究張亦不認爲已意而曰一切請三哥主持此爲覿面時之僵已有待於疏通也而於覿面之外又於葉某之請謁顯然拒絶絶一次往謁不見第二次介趙玉珂同往則並趙玉珂而亦不見且曹氏之後援兵已隨曹之行旌續續而至蓋吳佩孚亦已來電對於組閣之主持者及組閣之人物頗有明顯之反對表示大足爲曹之聲援則已入於短兵相接中矣 
　　即此情形已斷然非内閣問題而爲直奉問題使長此相持之局而一無轉圜或竟勉强行之則直奉之武劇或將以此爲導火線然徐固早慮及此其最後邀曹之法既以一身之去留爭之且預備用水磨工夫使曹就範而謀直奉之平衡故此兩日内直奉爲兩極端而公府反居調人之地位其勸雙方讓步之法則在以自己的主張爲梁氏任用之解釋而以閣員之分配爲雙方言和之條件順承王府炒豆胡同之間府派要人奔走不已今日所聞有兩種趨勢一爲絶對不承認梁閣之出現於曹之後方勢力見之即令曹能勉强應允而終不能免在北京以外者之反對二爲相對的爭執即曹氏可以總統之調處讓步至於對梁首肯而閣員問題大生爭執依前之說則現仍無法解免依後之說即（一）爲財政問題曹主維持高凌霨而張謂非張弧不能籌欵曹謂張弧操守上有訾議而張謂高之操守亦未必好（二）爲交通問題曹於葉恭綽嚴行拒絶而葉於奉方之活動則必欲復歸于毫今日晚間頗傳曹可讓步然讓步至何程度尚未能明樂觀派謂閣員條件終必商好曹必不絶對拒梁則亦姑存此說而已梁氏自允認組閣以後已在宅組辦公處與外間函電往來即如未必邀到之黄炎培王正廷確亦由甘石橋私宅去電爲形式上之徵求同意頃聞黄已有電辭謝矣且公府方面亦有「批交梁士詒」之件如海軍界留李鼎新之電即已交梁宅是梁已儼然有組閣之預備而如張弧輩爲候補新閣員者來往梁宅亦項背相望則實已有欲罷不能之勢但自曹持異議而已經蓋印之命令竟不能下梁氏之身迄未分明滑稽家謂此君近狀大與民六之李九先生相類則又一波濤澎湃中之趣聞也（十二月二十一日） 
[北京通信（侃侃）]  
　　梁閣停頓中之觀察 
　　張作霖來京後决心促靳下臺故對於内閣問題第一幕彼一人獨力擔任唱演第二幕後繼問題即不願獨唱謂須請三哥來共同商榷於是再三電保邀曹速來迨曹到後對於排定之戲兩人所唱似又不能合拍而戲遂不能往下續演所謂排定之第二幕戲爲何即交系領袖梁士詒組閣是也當曹初入京時梁内閣之呼聲大盛閣員名單紛紛從甘石橋方面傳出一說謂閣中祗動交通財政教育司法四部餘則照舊更有一說謂仍擬挽張志潭入閣調任内務以示不欲樹敵之意但張亦知此種人情决無領受之理蓋張爲梁閣對手之一重要脚色倘使能融和一氣則以後即演不出好戲矣此時在交系方面雖明知前途必多阻礙然仍一力進行作種種上臺之凖備此昨日午後之情勢也至今日則梁閣忽生一極大之頓挫聞曹錕昨日午第入見東海曾表示本人對於内閣無論何人組閣一任元首之裁可錕並無絲毫意見惟直軍軍餉與西北問題因陜鄂俱在用兵之際不能不請後繼内閣極端注意云云其言雖未明白反對梁閣然已足使交系聞而氣阻說者謂曹此種措詞係吳佩孚教之此外尚有不贊成之表示謂以民國歷史上關係梁若組閣恐不能免人指謫又據直系方面消息曹吳以此次内閣改組奉張所得權利太大且尚有危及直系地盤之條件如張勳爲蘇皖贛三省巡閱使等是因此種種原因直系對梁閣始終未下一「好」字而梁閣遂不能不暫歸停頓再從疏通一途着手矣 
　　然此尚非梁閣停頓之總原因蓋梁閣停頓之總原因不在曹張意見之未融而即在張志潭與葉恭綽兩人之暗鬭欲知兩人暗鬭之故又不能不溯及中交兩行之風潮矣當兩行擠兌時張志潭與靳計劃擬維持中行而不維持交行並欲令交行停兌於是葉恭綽大恐於萬無設法之中思一生路由葉赴　求張作霖出而維持張遂乘機而入欲將新舊交通系完全爲其保護人所以到津後先傳梁士詒曹汝霖當面協商交行之得以轉機者以此然交系受此打撃豈能甘心將欲乘機爲復仇之計而中行方面亦有大力者保險於後斷不能憑空讓人日後兩行間之糾葛正多說者謂此次爭潮由政局上之關係牽及金融由金融上之關係再行牽入政局葉恭綽興高采烈張志潭亦必奮鬭到底其言未嘗無所本梁閣之前途如何且看張葉兩人神通法力之何如矣 
　　更有一趣聞足以實我通信資料者梁果登臺究有何法可以救濟財政乎亦爲一般人研究之問題蔡成勳張懷芝兩人因部欵無着久已不到参陸辦公處辦事嗣聞梁士詒登臺之信且以東海曾言改組内閣財政即有希望於是今日兩人俱聯袂入府欣然有喜色張懷芝並在辦公室之會議桌上與蔡成勳金紹曾蔣雁行李玉麟等大聲言曰財神出來總可以有些辦法吾輩且再待幾天否則大家散罷（因参陸處虧欠廚子飯錢四千餘元廚子將不肯開飯故）蔡成勳微笑曰吾恐財神亦不過徒有其徽號而已總理之命未下而要債之人已環伺於後此亦爲一段笑話僑工事務局職員薪水已欠至七個月多月現在已經奉令改爲僑務局派郭則澐爲總裁而郭以該局欠薪過多無法清理特在堂子胡同特種財産事務局内另立一僑務局機關已於昨日到任就職而原有之僑工事務局職員一概置之不問因之三多憤不可遏宣言不就銓叙局局長之職與郭則澐提起交涉三係奉天方面之人將來如何了結亦繼任内閣中之棘手一事也 
　　另據熟悉此事之内幕者云此次靳閣倒而梁繼人莫不知爲張志潭政策之失敗而爲葉恭綽之成功然張固未能甘心環顧國内惟吳子玉之力足以抗奉張乃乞援於吳吳之秘書長與張本熟識遂從其請兩電曹錕一爲皓電請曹對内閣不必過問一爲哿電則主張内閣如改組直系當多佔幾席曹得吳哿電即集直系重要分子面商謂昨晚表示對於内閣人選問題一聽總統主張今若再提此條件未免太說不去有人獻議謂若但要求一部似尚不爲已甚吾人但保財高留任已足曹烈之乃謁奉張請保高留任奉張謂高到已月許毫無辦法今各部多以不發薪罷工矣似不能再令繼續曹謂彼尚有數種計劃未能實行果有一二成功亦非毫無辦法張謂刻下年關已近倘再經半月無辦法年關已迫高幹不下而人又莫肯來則奈之何三哥若能負責保其年内斷不至如此時之一無辦法則我固極贊成者曹謂高能力雖不足但人尚可靠不至成心敗事張謂高之爲人吾亦素器重吾亦知其巷老實但竟有人告我謂彼某事僅欵四十萬即不甚清楚者此欵由三哥方面具領者三哥當能知其究竟也曹語塞歸即以電話語高謂彼之力僅此請自爲計高力辯該事與己無與乃借欵者交欵時原來如此也遂親赴齊宅偕齊 
 
 

Page 7

 
 
耀珊同往謁張解說該事張謂國庫劵傳聞僅值十分之一有餘汝之道德我固深信但爲人太誠實易受人欺轉令汝無以自白我之不願汝留任實愛汝也高歸遂單獨上辭呈張弧聞後任財政一席有此一審齟齬即擬赴津以示不願競爭一面電王迺斌懇奉張讓步王以告梁梁即走謁奉張謂財政若爲高連任彼不能擔任總理請另覓人並走告徐請勿發令故梁命令原定今晚發表因而中止奉張令王迺斌葉恭綽留張弧令勿赴津張雖允可而仍請梁另提他人爲財政葉復謁曹疏通二次皆拒不見故梁仍表示消極刻下由總統擔任疏通直曹一面勸梁勉爲共難復派陸某赴張弧宅勸就財政至午夜此問題尚未能决財部某供給消息者以所謂張弧財政計畫書者四出求售聞其内容分爲三項一發行一萬萬公債二擴充利濟奬券三中已合辦江蘇沙田局但張弧方面尚否認其說焉 
[四國協定之内幕與性質]  
　　某外交家之觀察 
　　英美法日四國協定大體成立後我國國民外交團體有持反對見解者如武漢國民外交大會且發爲激越之議論此固出於愛國之心但據某在野外交家之談話以爲國民對此宜縝密考慮研究其來因去跡不可遽爲輕率之表示以無端引起各國之誤解查此項協約之成立其主因在打破英日同盟可謂美國外交之成功而日本則居失敗之地位試從其經過之事實考之當英帝國殖民地首相會議時對於英日同盟有力者多反對之然日本則頗希望其持續美國及我國反對之態度固屬明瞭而易見英國當局處此三方面中其地位非常困難既不便明與日本乖離又不欲因是使美國冷淡而如印度澳洲之反對更皆有注意之價值益以中國方面人心甚爲激昻幾因此將英日視爲同一侵害中國者上海英商紛紛電告其政府勸其注意中國國民之意見英當局無法解脫於是利用美國之發起華盛頓會議將此事推出於多數國際間使設法無形將英日同盟打消而英國對日對美對華及其殖民地均可面面俱到無絲毫痕跡不可謂非外交手段之巧妙也我國此次之加入華會固有種種積極之希望然對於具有極危險性質之英日同盟希望其打破乃爲重要目的之一華府會議關於太平洋問題之結果有此四國協定出現其中空洞無物美國不過藉是以打破英日同盟一方且以顧全日本之體面而已日本當時非不知此用意故曾竭力欲將遠東問題加入以挽救打破英日同盟之失敗然因美國之主張僅限於太平洋各島問題遂將遠東關係完全除去此皆會議經過之可考者若將此種事實一概抺煞致視爲處分中國或即英日同盟變相之協定此大足以傷友邦之善意者也更從外交史上考之美國以其歷史上之關係殆不能與人結危險性質之同盟若以四國協定與英日同盟視爲同一性質誠與外交常識相去遠矣蓋英日同盟者係兩國對敵爲攻守或防守之同盟據聞吾人所見之條文以外尚有若干絶對秘密之條件惟各國費盡心力皆尚無從發覺而已至若四國協定不過言太平洋上發生爭議時各國可有和平協商之餘地其中無假想之敵故四國間不因是而發生共同攻守或防守之義務與英日同盟性質逈殊惟因是輕輕將英日同盟葬送乃日本所痛心而又不能出諸口者若視爲處分中國豈非神經過敏且不明於外交之内容耶故希望國民將其經過秘密與其具體條文細加研究則其性質自明若輕率表示無端使友邦失其同情雖屬愛國之心而不利於國莫大焉吾之言此亦冀引起國民對於外交爲細密之研究勿徒耳食以發生不良之影響而已 
[陳廣平報告勞工大會情形]  
　　政府因莫斯科召集萬國勞工大會特電駐莫領事陳廣平注意華僑行動並令調查該會情形日前得陳領事覆電謂莫斯科勞工大會各國代表陸續到齊定於二十日舉行開會式主席公推列寗等語聞陳氏詳細報告亦已函達外部内容如下萬國勞工大會之發端始於一九一九年聖彼得堡英俄意勞工會議時任代表苦魯巴金氏建議組織一種中心機關討論共産制度與勞工制度關係維時英意社會黨代表同意咸冀即成因特設立經常機關於莫斯科由英俄法意各派代表常駐籌備嗣經該機關聯合絡國社會黨人多方鼓吹入會團體日見增多迄今八月間始發柬邀請加入該會之各勞工團體選派代表赴莫舉行成立大會此今日莫斯科萬國勞工大會召集之經過情形也至列席之代表國籍人數中國六人日本五十三人俄一百五十四人土耳其四人波斯一人阿富汗一人印度二十九人暹邏六人菲律濱八人英吉利四十七人法蘭西八十八人德意志七十二人盧森堡一人丹麥二人奥地利二十六人匈牙利二十九人羅馬尼亞七人保加利亞四人塞爾維亞四人門的内哥羅一人愛爾巴尼亞一人朝鮮六人（内臨時政府代表一人）希臘四人瑞士三人意大利三十四人西班牙十八人葡萄牙十四人埃及二人美利堅八十四人墨西哥八人尼加拉瓜一人危地馬拉一人桑薩耳瓦多耳一人海地一人古巴二人巴西七人阿根廷六人玻利非亞一人秘魯四人可借比亞四人捷克斯拉夫十三人波蘭二十三人此次大會公推俄勞工同盟會長沙直攝夫爲主席組織内容大概如下（一）大會據評議會所審查者加以討論議决（二）幹事會執行大會所議决之事項（三）評議會據特别委員會審查通過者重加以縝密之討論而交付大會（四）特别委員會因此次會議所涉至者另組六特别委員會分部調查下列諸項（子）勞動工人大戰後之狀况（丑）調查因限制資本家而同盟罷工所受損失之實例（寅）因財政困難波及勞工之影響各國應設法改正此種不良傾向之策（卯）調劑失業勞工改良工人待遇及聯絡工會統一規則（辰）禁止不正之競爭尊重勞工自由勞工人格防止工人之互相衝突仲裁工人間之爭執（巳）爲恢復戰時失業工人生活起見宜速恢復戰事摧殘之各工廠 
[中俄通商仍未成熟]  
　　自俄代表阿格雷夫到京之後中俄通商問題又大形活動日來阿格雷夫與劉鏡人再四磋商但以雙方意見相去太遠仍無結果據聞阿格雷夫向我政府提出意見三項（一）要求赤塔出兵外蒙驅逐俄舊黨之代價（二）要求中東路由中俄合辦所得利益應平均劃分（三）中俄立即通商我外部亦提出對等條件（一）赤塔擔保此後不再擾亂蒙疆（二）咸豐十年割讓之六十四屯及三角洲應即交還中國（三）俄國應切實賠償華商損失因之雙方相距太遠終難就緒並聞阿格雷夫到京後於呈遞證書之時曾附遞華俄間之種種交涉節略一件顔外長當交俄事委員會研究議復劉鏡人委員長特召集各委員討論數日僉以俄代表所遞節略多有不合情理之處現已逐條駁斥擬就駁復節略一件内容計十二欵日内即送交俄代表抗議一切 
[京教育界之索薪會議]  
　　校長教職員部員皆紛紛開會 
　　北京國立八校因經費無著危在旦夕昨日（廿一）下午二時八校長及學務局長在法政專門學校開校務討論會約一時許各校教職員代表亦至係請校長團轉向當局接洽速發七月份之半月及十月十一月份欠薪校長方面亦認此事爲必要擬極力催促當局免致京師教育停頓至四時校長等及教職員代表遂齊赴女高師與八校學生代表開三方面聯席會議由王家駒主席首由學生代表質問八校校長要求當局發給欠薪及以後經費確定之各項情形由校長團答覆七月份之半月及十一月十一月份經費屢向財政交通當局接洽請於廿五日以前發下但當局久已漠視教育届時能否領到尚不可必至以後經費確定一節俟新内閣成立後方有辦法學生代表復謂新内閣不日成立馬鄰翼如已破之甑當不必多所論列而新教育當局與教育前途有密切關係政府之冥頑顢頇吾人已斷定其不可靠故須起而監視政府選出品端學粹之教育長官以圖教育前途之發展大家對此問題極爲注意經長時間之討論决定由校長教職員學生三方面單獨上呈府院請其注意遴選務與教育界之希望相符至經費問題僉謂積欠宜急向政府催索若尚有壓欠則於新内閣上台之第一日仍由三方面單獨向新内閣要求限日即發當經大衆通過時已六時三十分遂散會 
　　又教育部員司前因薪俸無著生活困難實行罷工遷延月餘而麻木不仁之教育當局迄無絲毫辦法日前該部員上呈府院爲最後之呼籲至今尚無確實答覆該部員遂於昨日（廿一）下午一時開全體大會到者約三百餘人聚集閱報室内個個皆衣敝緼袍面有菜色公推胡家鳳爲臨時主席報告開會宗旨略云此次大會應先鄭重聲明者即此會純粹爲向政府催索欠薪絶對無含對人之意味先是本部由各科科長及各主任向財部交涉欠薪要求財部在十一月以前先發兩個月並由本部自行商借一個月其後本部籌借既無希望而財部所已允之兩個月又翻口减爲一個月由一個月減至五萬元由五萬元减至四萬元由四萬元减至一文不值之交通支票各科科長及各主任因交涉無結果聯呈辭職現在負責無人欠薪已達七個月吾人果將任其長此沉沉耶抑另行推舉代表請諸位討論衆主張另行推舉代表並提議此次代表除参事司科長及主任當然爲代表外應由每科各推出代表二人合力進行當經表决全體通過當塲推出胡家鳳等二十餘人旋即宣告散會由被推舉之代表繼續開會聞該部員等决定如本年内政府仍無具體辦法則將通電全國宣告解散以求國人之公斷 
[北京各署欠薪之調查]  
　　北京財政已到山窮水盡各機關薪水陽歷年關將屆各人無不盼望早日發給兹將各機關欠薪調查列下参謀部欠二十三個月海軍部欠六個月航空署欠三個月警察廳官吏欠二個月巡警欠一個月教育部本部欠七個月各校欠二個半月財政部欠三個月陸軍部本部欠五個月諮議差遣欠十二個月内務部欠三個月農商部欠三個月經濟調查局欠五個月公府欠四個月國務院欠三個月交通部欠一個月鹽務署欠一個月平政院欠六個月蒙藏院欠七個月審計院欠三個月司法部欠三個月大理院欠三個月京漢路局欠一個月惟同爲國家之行政機關同爲國家之官吏苟政府眞窮至無錢可發放亦應一律平等不應互有軒輊如外交部烟酒署·稅務署則又能按月領薪似與積欠至二十三個月者相形之下未免苦樂不均故名機關人員對此頗爲忿憤 
[七誌陜西之戰事（景平）]  
　　陜西戰事情形不能迅速終了種種原因記者詳誌函今日参陸處又得陜南探報謂陜軍居高臨下形勢頗佔便宜所以直軍一部分雖尚肯勇往直前而重由疊嶺雪地難行欲其直搗漢中則尚須時日云云此係實在情形頃聞陜督馮玉祥於二十日拍來報告戰事電一件原文大意如下 
　　據第七師吳師長新田十三日電稱職部進攻漢中佔據留鳳關南星等處情形業經電陳在案兹據第十四旅劉旅長報稱本月十日早八鐘第二十七團向前進攻前隊行抵高橋舖地方敵即向我軍首先開槍猛撃復派援隊合力抵抗我軍越山衝鋒奮勇進攻敵始不支紛紛敗退我軍遂將高橋舖完全佔領復派一支隊由高橋舖小路前進繞攻柴關嶺敵之右翼其時敵之援隊已先佔據小柴關嶺負險抵抗我軍　令左翼由玉皇廟經棗木欄繞攻抄撃與敵軍王方兩營激戰終日敵抵死不退我軍右翼由江口石同時進攻正在與敵激戰間敵又加入援隊併力抵抗因敵衆我寡敵勢較我軍爲優現正相持請撥隊協助等語當飛令何副官長率帶武裝隊兩連砲隊一大隊由廟台子經菓子嶺武關河等處前進繞攻協助右翼又派衞砲隊一大排協助左翼夾攻柴關嶺棗木欄去後復據劉旅長報告稱我軍於十一日早二時分路向敵猛攻左右兩翼因山高雪深山路奇滑不能越攻當令二十七團挑選奮勇隊由正面向敵猛進衝撃敵負險死抗居高臨下猛烈回射激戰終日敵死搞不退適我正面大隊亦攻入敵陣當合力奮勇衝鋒·突入敵陣地敵始不支紛紛潰敗至八時我軍遂將大柴關嶺完全佔領現正向棗木欄留壩方面追撃至小柴關嶺高橋舖左翼現仍在激戰中是役計斃敵軍官長二十餘員撃傷敵兵二百餘名斃敵八十餘名等語幸托威福將士用命得將敵人撃退惟據報敵軍旅長劉化南現在留壩督戰並傳令敵營聲言生死存亡在此一舉陳樹藩現自稱西北自治軍後援總司令正在布置防禦力謀抗拒除令所部乘勝進攻戰况容續報外謹先電聞等語除電飭吳師長迅速前進以期早定陜局外謹特電聞伏乞鑒核云云由此觀之直軍方面又佔小勝利矣然而戰事發生至今行將匝月直軍以精銳之衆而不能迅速終了吾恐戰時愈延長陜局愈不了頃聞陳樹藩業已電請西南從速北伐俾直軍疲於奔命無暇兼顧而陜軍得以長驅直入爲北伐軍之先鋒隊云云故有人謂直軍不能迅速驅除陳黨恐大局變化行將愈弄愈糟不識坐鎭洛陽籌劃陜事之吳佩孚將有可棗以繼其後也 
[陜戰中之胡景伊態度（開封通信）]  
　　陜中戰事直軍近日已占優勢然陳樹藩一面仍思背城借一已率隊圖向漢南反攻兩方最終勝負尚難逆睹頃據西路來客言馮玉祥爲急圖統一陜局起見已籌劃三路分攻漢中之方策决以吳新田全部充第一路二十師閻治堂所部充第二路進兵鳳岐一帶以肅清郭堅餘黨藉减陳樹藩勢力并爲吳新田之後援以暫編第一師胡景伊全部充第三路由大谷山繞漢南撃陳部側面胡氏已允開拔而旅長岳維峻忽變亂據外間所傳胡氏所唆使胡氏前此不惜各路靖國軍反對俯首受編實另有用意蓋其時直軍攻克川湘直系聲勢一日千里胡氏在陜又無可乘之機不得不依附直系培養自己勢力故一面聲明就全陜自治會長一面要求馮玉祥改編靖國軍自任師長近自陜戰發生胡以時機已到闻已派人與陳樹藩密約釋嫌修好俟直軍大部分開赴前敵西安空虚時彼則舉兵直抵省城以期迫走馮氏陳部則由漢中進兵作爲外應惟此種傳說是否可靠則尚不可知耳 
[鄂人對外之大運動　三日情形彙記]  
　　武漢各團體因見魯案危險太會失望於是奔走呼號羣思挽救十六日漢口三十六團體舉行示威大游行十七日漢口明德輔德等十餘校又繼續游行但以租界不許通過致兩日所表示國民運動之精神不能引起僑居中國之外人注意因之湖北太會協進會及武漢學生聯合會特發起湖北全省國民外交大會定期十九日在漢口舉行並决定開會後再爲大規模的游行必欲通過租界以爲請求外人主張公道之表示武漢各團體均韙其議相率加入并提出四項理由（一）租界原屬中國土地外人無禁止通行之權無論何國人民於不紊亂秩序中皆得通行自由（二）結隊游行目的在伸張公理並不携帶武器於秩序毫無妨礙且此種舉動爲文明國家之所許（三）此次太會發生中國人旅居美京常作此等游行今在我國以内更無不可之理（四）外人來中國無論爲軍隊或游行團時常游行中國各地而中國人何以不能游行租界以上四項理由草具請願書請陳交涉員切實與外領交涉同時並函報軍警各機關請屆時派隊維持秩序今日（十九）午前十一時許武昌國立省立私立各學校學生以及漢陽各校學生約共五六千人陸續渡江到漢参預大會漢口十餘校亦皆一律加入因時間短促未及籌備會塲僅就六渡橋新巿塲左側空地露天集合一時到會者多至四萬餘人四圍站立作一大橢圓形内設演臺五座由各校推舉代表分　演講演詞俱皆沉痛惜冗長不能備錄隨於衆聲龐雜中議决目的四條（一）撤廢二十一條密約（二）無條件收回山東（三）否認四國新協定（四）國際一切平等如目的不能達到即宣告國民絶交當即擬稿以湖北全省國民外交大會五萬三千人名義電致太會主席許士團告各國代表並通電國内各團體請一致主張共救危局午後一時半乃列隊游行各手白旗上書種種警語及所希望於大會之條件等字樣臨風招展飄然一白行至英界附近即有警廳督察長上前勸阻謂英租界有印捕多人把守不許通過陳交涉員交涉數次英領總恐有不肖之人隨隊混入有礙秩序執意不肯謂諸君愛國熱忱極所欽佩望體念弱國外交的困難云云衆聞其言仍欲前進嗣經多人安慰始將大隊分作三支隊一隊沿後城馬路而上一隊出後花樓一隊出前花樓且行且講並發觸目警心之傳單二十餘種直至午後三時許始分途而散兹錄其宣言於下「這一次太平洋會議當初的宣言不是要主張公理麽参加的各團不是要發揚公論麽爲甚麽自開議以來形勢一天變化一天呢到了現在轟轟烈烈的會議從九國變爲四國了我們山東問題的提案提不出太會還有甚麽公理呢日本人威脅我政府要簽我國民一致否認的條件至今未見太會作正義之批評還有什麽公論呢俗言說依山山倒自己不自立徒依人扶助終究靠不住所以我今天的會議第一要有一致對外的决心第二要結一致對外的實力同胞同胞速起速起」（十二月十九日） 
　　另一通信云太會危急消息傳到後京津滬各團體奔走呼號游行示威爲代表後援本埠各團體亦於十六日有急起直追遊行示威之表示兹將經過情形縷述如下此次遊行示威先期本擬照會駐漢各領事通過租界後漢口各領開會請示各該國大使奉到訓令否認通過午刻各團體遂齊集周家巷堤口下段保安會操塲由該操場巡行一週當晤劉君子衡略談外交失敗情形計到場加入遊行者有堤口下段保安會·青年會·歆生路保安會·萬全保安會·公善保安會·永安社·同益保安會·洋火廠新興保安會·沈家廟四段保安會·同益中段保安會·四官殿保安會·永濟保安會·育益學校·仁義下段保安會·黄陂上段保安會·大智門保安會·萬全保安會·公善保安會永安社·同益保安會等團體均手持旗幟上書「廢止二十一條」「國際稅法平等」「爭回山東」「魯案否認直接交涉」「收回膠州鐵路」「表示國民人格」「反抗强權」等字樣沿途大呼其一種勇往堅决之態度使人感動即小本營生及營動界亦能犧牲寳貴之半日光陰加入遊行大會是日微雨天氣陰沉一若助此凄凉之景况各商號均懸半旗以表示外交失敗哀悼之意此則年來武漢人民對外之一種精神也兹錄致太會華代表電如下華盛頓中國使館施肇基顧維鈞王寵惠諸先生鑒魯案會外直接交涉羣情憤激誓不承認一致主張撤廢二十一條膠濟路由我自辦請向太會宣言以憑公斷否則衆矢所集安有幸理尚祈垂察漢口各團聯合會叩 
　　十六日下午三時漢口各學校代表在明德大學開會决定十七日舉行游行大會在新巿塲附近地出發是日到會者共計九校聖保羅學校·輔德中學校·青年會學校·漢口歌頌學校·民新商業學校·法文高等學校·明德大學校·各校皆自備小旗上書「反對魯案直接交涉」「廢除廿一條」「收回膠州鐵路」「主張國際平等」之種種警惕語一時新市門前祇見白旗横空隨風招展頓覺温煖日光變成凄厲氣象午後一時十五分全隊由市塲出發由馬路進張美之巷行經青蓮閣下所備傳單沿途散發直至五時始各自整隊返校 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[湘省國民外交大會游街紀]  
　　我國在華會所提各案幾至完全失望湘省各界人士甚爲憤慨特發起國民外交大會於昨十六日下午二時在長沙府學宫開成立大會各公團到會者凡二十有八列席代表約六百餘人開會時首由籌備員畢磊報告經過情形然後將會章逐條通過是日所决事件（一）評議每團一人由各團公推限三日内函知幹事部（二）幹事部分總務文牘庶務交際編譯五股各股幹事即日投票選出（三）各公團於十七日上午八時各帶本團旗幟齊集教育會址舉行游街大會（四）本會絶對不含何種黨派作用（五）所擬對外對内各宣言書俟第一次職員會通過再行發表（六）經費由各公團公任（七）會址暫假省教育會各公團既决定於十七日開游街大會屆期上午八時許各公團學校即先後齊集合計不下六千餘人旗幟招颭鼓樂喧　極爲熱閙開會後首由童子軍音樂隊奏樂次由度席羅學權報告開會宗旨畢忽有公立法校學生侯慶鴻出立台上抽小刀剌破左手食指大書誓死力争四字並演說游街大會之重要國民須爲外交後盾堅持到底並主張通電各省國民外交大會及學生聯合會請選派代表請願南北政府力圖統一一面電華會中國代表誓死力爭一面請各處組織演講團喚醒人民一致對外演述時憤激情形溢於詞色聽者皆大爲感動於是齊向國旗行禮呼中華民國萬歲湖南萬歲者三始相繼出發小學部先行次各女校次各公團次中學以上各校警察軍隊荷槍殿之由又一村老照壁府正街南陽街走馬樓轉八角亭司門口折坡子街出小西門經河街至日領署門首復停步三呼中華民國萬歲表示意見復進城經北正街轉轅門上貢院街入水風井仍返至教育會由方克剛等先後演說始行散會是日秩序異常整齊其傳單旗幟亦均祇就事論事無侵及時政及牽涉他事者蓋純係表示對外也 
[海後灘交涉近訊]  
　　厦門太古洋行在海後灘築橋交涉一案上月十九號驗貨廠工人林頭被捕後即拉與朱某辨認（朱爲顧盛泰工首因承攬築橋工程被人割耳）是否爲割其耳者朱云不是連摇手數次乃將林頭幽禁於太古樓下下午拉往英捕房拘禁二十一號英領事派水兵二人偕小烏往捕房押林頭至太古樓上問林頭汝與朱有挾嫌否答曰並無挾嫌問林頭汝識朱某否答不相識問待朱某愈後與汝對證汝敢答應否答曰可問畢再押往英捕房二十二號太古行長與通譯林某到捕房押林頭往鼓浪嶼河仔下醫館與朱某對證并召多人與朱某辨認朱仍謂林頭非加害者另指一英領事館辦事人謂彼係下手割耳者再指駕駛舢板工人謂彼係强抱我使不得脫離者旋由太古行長押林頭回捕房二十三號英領事同顧盛泰號東到醫館探視朱某詐云兇手業經捕獲將太古行行丁及醫館館丁八人改換衣服命英捕逐一帶交朱某辨認朱某指館丁一人爲割耳者二十七號太古之新疆輪船由上海抵厦載有中國搭客三十餘人水仙宫碼頭雙槳劉波欲駛近新疆輪招載搭客各舟人蠭擁而前欲擒毆之劉鳧水逃走衆將其雙槳船扛至岸上舉火焚燬新疆之搭客久滯輪中不得登岸是夜始由公民會命雙槳前往載之登岸令該搭客等登報言明搭太古輪船抵厦不得登岸情形三十日厦門公民會接駐京代表黄廷元盧心啓艶電云「海灘案部主旗撤牆拆牌除聲明爲中國地先收回主權而經理權仍暫托他限制經理範圍保留後日交涉餘地再四磋商别無辦法可否照此暫作一朿候機會再處請公議確復舍此無開議希望代表能力竭久駐有損無益應懇撤回另委賢能黄盧艶」英領事於是日出一布告於太古行前略謂所圍木棚係爲太古行暫時借用一俟船橋築就即便完全拆卸各宜照常安業勿稍生誤會云云此後英國水兵撤回艦中太古洋行樓上之大砲亦巳卸下築橋工人亦停工十二月七日林頭死於英捕房厦門交涉員馮祥光照會英領事請將扛毆林頭各犯交出并請會同相騐英領事置不答復林頭屍首旋草草殮埋顧盛泰工人多住於鼓浪嶼電燈廠邊九號黎明時有裝束似學生者三人伏伺適有顧盛泰之前工目一人行至電燈廠邊之轉彎處被該三人按倒在地以布團塞其口用針剌字於額上尚未蕆事爲其同帮工衆所見大聲呼喊該三人拚命逃走額上僅剌成一耳字蓋欲剌無恥二字先從右邊落針僅剌成恥字之一片也造築棧橋之機器甚多用大䑩船兩艘載置十號忽然沈没或云該大䑩船本係腐舊因築橋不時摇動致底有傷損水由底渗入而沈或云係被人鑿底沈没十三號有太古行之某輪船自香港運築橋材料抵厦由英商台灣記倩大䑩船名月斧者前往舨運島美路頭之各舟子團團圍住欲捕其人月斧見勢不佳鳧水逃走衆議將其大䑩船焚燬月斧乃托人向公民會求饒准罰銀五十元買爆燃放十四號海後爆聲震耳觀者甚衆即月斧所罰者也 
[川省整理財政會議續紀]  
　　川總司令劉湘在重慶召集財政會議曾誌前報本月六日劉湘又在總司令部開第五次會議仍由劉氏主席首宣布各軍師旅對於眞電之覆電俱以此案既經軍事會議公决當然遵行無替次由總司令部甘軍需長將各軍經費按照編制實數又按八成計算自本年九月起至十一年十二月止月支及十二個月共支薪餉及按照點槍編制薪公餉乾實支數目及十年九月起至十一年十二月止計十六個月收支數目各表分發各將領各代表請覆按有無錯誤衆無異議惟第三軍蒲代表以此次會議議决成都衞戍司令部經費五千元成都地面比較稍寛而第三軍軍部又設立新津所有軍部人員勢難撥在衞戍部服務且以總司令兼省長又在渝城成都一切事務均須由衞戍總司令部承辦此次會議所定五千元實在不敷支配後衆議决於各軍臨時費中增加三千元充作衞戍經費嗣第六師熊代表謂此次會議議决各軍部隊均須裁去十分之二但若無現金以供撥發此被裁十分二部隊之用則事實上必生出種種障碍於是主席提議整頓肉稅即以所得完全之數撥度此節難關整頓稅務固當由財政廳負責惟值此財權不統一之時亦當然不敢盡責財政廳列席代表謂若財權統一財政廳能實行其權限各軍師旅不至從旁干涉而徵收人員又能全歸財廳任免各軍師旅長有保薦之權而委用之權悉操自財廳則財廳當然能負增加稅額之責任各將領及各代表均贊成以財權統一於財政廳各軍師旅决不從旁干與嗣即决定籌一百萬元加入本年應支軍費内發作十成至此一百萬元則由財政廳擔保備借以明年肉稅償還主席復謂各軍經費應照表定編制後實數十分八開支限至本年底實行縮减完竣並將縮减後官兵銜名清册繕造二份於十一年一月十五日以前遞到總部並謂各軍隊本年底以前報銷另案辦理外從明年一月份起應依照本部通令據實造具預算書呈核復次各軍軍服藥費前本劃在各軍應領薪餉内現仍改由總司令統籌發給至自本年九月至十一年底止照表列預算不敷之三十餘萬元又軍服藥費另籌撥給除軍隊統屬機關及軍事機關已列預算外尚約需一百五十萬元總計約尚需添籌一百八十餘萬衆議以全川護商費歸總司令部統籌及依照現時物價增加統捐正討論此案時總部復接援鄂副司令但懋辛自夔府來電請將全川護商費歸由副司令部統一徵收以彌補前方餉欵之不足且可使商人不致再受重征之痛第一軍陳代表謂查電發前尚不知護路費已議决歸由總司令部統籌令既由總部統籌當然不能設在夔府並謂總部督撥之欵駐防軍隊不得以防區關係藉故阻止至四川烟酒稅既移作歸還本年公債用欵所有收入應概歸四川銀行收存任何人不得提用至收回中濬劵限本年内照前搭收三成年底停用明年定期由四川銀行照五成收回以明年驗契費移作此項收回之基金熊前督公債亦准從明年起在契關稅内搭收二分之一於十一十二兩年完全收回至因扣抵被挪用之欵擬於整頓印花稅及開辦有奬簽捐餘利挪還並擬設四川銀行總行在渝分行設於各道及自井萬縣其次尚擬發行四川兌劵至地方籌墊預征積欠之籌還其在本年九月一日以後者准抵十一年稅欵其在九月以前乾俟詳細清釐後由政府發給債劵准於十二年起稅欵項下搭成收回此次軍事會議提出應付解决之案至此始告完畢但第三師白代表第七師周代表復提議謂所有奉命出征而未實行出征之各部隊其自奉令至今日止中間所有一切凖備之費用及添招補充營之餉欵應如何辦法請衆討論後由衆議决其奉令出征而未實行出征之部隊每師增加二萬每旅一萬此次奉命出征而未出征之部隊共有三師二旅總計需欵八萬此數即於以肉稅作抵之借欵一百萬元内挪用至此會議告終當即撮影閉會 
[廣東嚴禁烟賭]  
　　十五日下午粤軍總司令部廣東省長公署會銜佈告云爲佈告嚴禁事照得烟賭兩項弱種害民關於國家前途社會進化均非淺鮮本省長兼總司令回粤之初即經分别令行嚴禁在案凡屬人民固宜互相勸戒營縣軍警尤應恪遵功令認眞緝辦以袪流毒而竟全功乃近查各屬時有烟賭之案發生且多出自軍警林立之地訪聞不肖官弁竟串土豪劣紳得規包庇狼狽爲奸查烟者反爲包烟拿賭者從而庇賭甚至以搜查爲名索規爲實規費一經說妥犯禁充耳不聞以致烟賭各匪肆無忌憚貽害地方言之殊堪痛恨當此厲行自治與民更始之時毒孽若不廓清民治何由發展亟應重申禁令以絶根株除隨時派員嚴密查拿外合行佈告軍民諸色人等一體遵照自示之後凡我父老昆弟文武寅僚務須戮力同心共負責任將所有洋烟賭博互相糾察實力剷除倘再陽奉陰違得規包庇一經發覺查有實據無論軍警官紳概以軍法從事本省長兼總司令除害務盡法在必行何去何從均聽自擇其各凛之勿貽後悔此佈 
[張文生索餉與干政]  
　　張文生此次到省以籌餉爲前提迄已旬日尚無頭緒聞張以援贛在即開拔等費在在需欵且轉瞬年關月餉更迫不容緩一再磋商至少非一百五十萬元不可無如皖省金融之活動全持各縣局丁漕釐稅此外則造幣廠菸酒局各機關本年災情奇重稅收銳减雖迭電嚴催萬難得巨欵之接濟許世英處兹無可設法之際除向各銀行挪借外復發行金庫證劵三十萬元分三道攤派安慶道屬十萬元蕪湖道屬十一萬元淮泗道屬九萬元俾凑足一百五十萬元之數以應張文生之坐索未知此新舊年關能敷衍過去否 
　　值此籌餉緊急聲中而菸酒事務局長廖宇春先期請假晋京避此難關張文生深滋不悅昨日傳見該局賈齊兩科長面諭謂廖宇春久假不歸廢弛職務已電京改委史久紹接任着速辦理交代云云該局辦事人員抗命則不敢移交則廖遠在北京勢處兩難惟有電促廖趕速回皖以便與之直接交涉史久紹爲張文生秘書長聞已至寗不日即可到皖接事有謂史日前奔馳京津間業已運動成熟此不過藉題發揮耳現在張文生極力排除異己而尤以金融機關爲最注意前者造幣廠長吳藩卸職後經財政部委任江澤春爲廠長幣制局復委劉彭翊爲會辦張文生則恐該廠財源爲他人所操縱更委萬繩權爲坐辦漸露干政之端將步倪氏之後塵矣附旅京皖同鄉電（一）安慶教育會商務總會農會學生聯合會省立學校聯合會律師公會暨各公團各同鄉會各報館均鑒張督蒞省以索餉爲詞情勢迫切本會迭開大會議决除電致督軍省長及馬帮辦外公請在省各公團各同鄉就近推舉代表向張督嚴重交涉（一）過支軍費如何撥還（二）各地軍隊如再有踰軌行動强截餉項情事督軍應否負責（三）皖南皖中地方安謐有何添駐新軍之必要（四）督軍對於未確定之當選人應明白表示以免干涉民政之兼（五）定遠變兵應如何處辦遺散以肅軍紀以上各條務得圓滿解决是所切盼姜桂題·江朝宗·張廣建·吳炳湘·李國筠·王達·唐啓堯·暨旅京安徽同鄉會全體叩（三）安慶張督軍許省長鑒頃聞皖南皖中有添駐新軍之說查皖南中地方安謐原有駐軍足資鎭孱驟益新軍易滋驚擾公等職長軍民自應俯順輿論不至輕爲移動究竟有無此事立盼電復以釋羣疑姜桂題·江朝宗·張廣建·吳炳湘·李國筠·王達·唐啓堯·暨旅京安徽同鄉全體篠（三）蕪湖馬帮辦鑒公襄軍政坐鎭皖南秩序安寗無須客旅頃聞駐徐新軍有分駐皖南皖中之說噩耗傳來人民驚恐無事自擾果何理由祈商督軍切實阻止並盼電復姜桂題·江朝宗·張廣建·吳炳湘·李國筠·王達·唐啓堯·暨安徽同鄉全體篠 
[蕪湖快信]  
　　張文生帶隊一營來皖索餉二百萬許省長祗允年内代籌新舊安武兩軍餉一百萬刻雙方意見尚未融洽 
　　海州鎭守使白寳山因此次張文生由蚌武裝來皖索餉恐生衝突特赴皖爲張文生作調人復於二十一日由安慶來蕪晤馬帮辦疏通新舊安武軍意見 
　　駐徐新安武軍移駐皖南皖中旅京皖同鄉一致反對蕪關監督兼外交特派員胡惟賢有調任甌海關監督信蕪湖商會暨各團體以胡監督蒞任年餘於整理關稅外凡遇交涉事件尚能持平辦理至提倡公益勸募災賑等事亦甚熱心昨已電請許省長及北京皖同鄉江會長轉呈府院挽留 
　　刻有皖人周培之汪麟閣等擬組織由蕪至宣城汽車公司已籌備就緒預計資本三十萬元擬向交通部租用原有蕪廣路基修築費約十餘萬元汪某前日已偕同技師由蕪赴宣測勘路線據云來年五月間即可通車新簡蕪湖日本領事官草政吉氏隨帶警察署長和久井吉之助書記掘内孝·及眷屬多人於前日到蕪因公館屋未擇定暫庽東明旅館 
[蘇一農風潮之眞相]  
　　江蘇省立第一農業學校共有學生二百餘人經費歲出四萬九千餘元現校長盛建勳·去年奉委之初即被社會有力之攻撃因某方面有奥助故得安然任事其爲人也本忠厚平時校務一任主任者之所爲不甚過問當此學生自决時代識者早爲該校校長危今年暑假後林科一年級數學教員朱某久不到校授課代理四易其人又皆不能容而去此課虚懸已非一日學生屢有煩言前日（二十）遂大决裂羣向校長質問平日所長何事似此功課久荒將來如何服務如何升學語言衝突雙方均覺難堪林一學生代表姚某質問之後繼以大哭全校學生因之大爲感動相率至大講堂開會籌商對付方法講堂外貼一紙條謂非學生不得入内以防教職員之干預當塲宣布校長罪狀始僅「侵吞公欵」「盜買山地」等條既由大家增添至有二十一條之多書以與盛觀看謂辭職便罷否則發表盛謂如此情形决計辭職學生遂出一紙立即請其簽字盛怒不允學生圍之亦不散後經學監主任吳元滌農科主任唐昌治等多方勸解謂俟教職員會議後定有辦法致教職員會議時亦禁止學生入内乃學生推代表八人謂大家公意非参加不可又經吳唐等多方勸解終不得要領學生遂一面發電報館一面宣告罷課並分班守衞大門禁同學之請假出外盛建勳則帶空白呈文而去預備即行辭職昨今兩日該校完全停頓官廳近在咫尺似不得不負責任計寗垣省校有五風潮之起本年來時有所聞女師四師最烈亦最早惟其結果則女師之校長去四師之校長留或謂原因不同結果自異今農校究何似不久當可分曉 
　　附該校學生代電　江蘇省立一農在民國八年以前聲譽溢全國成績冠各校實爲中國最有希望之學校也乃自盛建勳夤緣得長是校以來萬事廢弛百務失措人才發源之地一變而爲摧殘青年之所矣（中略）乃者林科一年級同學鑒夫學校之曠課太多而慮將來之一事無成也因以至誠撃之態度於本月十九日下午四時全級至校長議事室並邀教務監林科主任會同校長要求改進林一一級之課務事至當也無奈盛建勳本非辦教育之人何能有整頓教務之心是以至二小時之久絶未應允要求之一件反昧心大言曰「我不能请好教員汝等自聘可耳我所辦之學校不好汝等去尋好學校入可耳懋懋於此保爲者」維時林科主任見校長之太荒謬也乃勉學生以自動自奮並示學生對待教員應有之態度然此番無聊話不惟不足以慰林一同學之熱望反引起其無窮之悲感於是有同學某君痛陳外交局勢國内政情與學生所處之地位及本級同學身受之痛楚並謂平常舉動（對待教員）實有不得已之苦衷今之要求誠爲作人求生之必要言時聲涙與之俱下全級學生隨之大哭此種莊嚴悲惨之氣象不惟旁觀之同學與教職員爲之灑却若干同情涙珠即在座之林科主任與教務監亦感泣不置惟校長心如鐵石全無肝腸不但始終不說出一允字反怡然自若也生等忍無可忍除於二十日宣布停課佇候教育當局及各界公决外謹飛電陳情務乞主張公論力予援助臨電呼籲無任盼禱江蘇省立第一農業學校全體學生二百三十人同叩 
[南京快信]  
　　齊督昨語人並未發電反對交通系組閣 
　　各法團擬組國民外交討論會爲太會代表後盾 
　　徐淮海議員十餘人昨謁齊督面陳清鄉剿匪辦法 
　　張文生定二十六由安慶乘艦來寗轉車回蚌度歲 
　　蘇州警察廳長李明遠辭職王省長批令慰留 
　　省議員張葆培等控朱紹文等妨害選舉撕毁選票安經地檢廳呈准大理院解釋應受相當處分地檢廳日内即傳原被告到庭質訊又陳謨控王師曾等行兇案地檢廳已傳訊一次被告均未到 
　　齊督昨電淮揚鎭守使馬玉仁加派軍隊駐紥泗沐兩縣以防匪患 
　　陳光遠派諮議楊雲峯來寧謁齊督接洽軍事 
　　軍事　判處拘押之匪犯吕士貴李開芝朱寳貴等四名昨由排長李素押赴徐州歸案訊辦 
　　淞滬警察廳派游巡隊長翟世清押解要犯劉漢一名來寗齊督發交軍事審判處嚴訊 
　　軍署委員孫玉芝昨由津運來棉軍衣二萬五千套 
[杭州快信]  
　　省議會今日上午十時實行閉會到議員三十五人省長臨時改派錢塘張道尹代表（馮政務廳因事未到）議員沈定一盧維賢張鞱杜棣華相繼演說又聞省署杜秘書長僅就行政長官席報告省長有病並未致詞行政官僅到杭縣惲知事教育廳羅科長實業廳唐科長亦不演說張道尹坐未片刻既退席蕭索情狀未有甚於本屆者 
　　浙江國民外交大會昨午後開委員會議推出阮荀伯許倬雲魏端芝張錫綸等十七人分赴各團體學校接洽從速加入明日（二十五）開常會廿六日續開委員員議 
　　省教育會許炳堃已出洋考察學務副會長李傑　代表赴滬参與各公團國是會議經評議會議决會務重要自昨日起由副會長周錫經代理 
　　財政廳陳昌榖至今病尚未痊本月份軍政各費所短尚在四十餘萬金左右異常焦急昨電各縣局趕將欠解各欵掃數電解到省限月杪爲度違即撤懲 
　　沈省長前據實業廳呈請蕭山縣農會會員陳常以農會解散會章不應消滅當經電咨農部是否有效請爲解釋昨部咨覆稱查農會解散係因職員有違背會章之行爲如經主管官署核准者當認爲繼續有效昨已轉令遵照 
　　鹽運使蔣邦彦請假回籍掃墓昨已旋省銷假 
地方通信 
[蘇州]  
　　青年會正式開幕　蘇州基督教青年會於今日舉行正式開幕典禮會塲之前植五丈高之木竿上懸國旗飄蕩空中頗足壯觀竿前用松柏紮成門樓一座門樓上用電燈裝成青年會三字兩旁爲非以役人是役於人八字塲之四通均植以翠竹竹上亦裝置電燈場内布置台上爲官長及代表席台下左爲女賓席右及中間爲男賓席軍樂隊在來賓席之後四壁均懸楹聯頌詞秩序井然上海杭州等處青年會均派代表與會蘇常王道尹代表省長蒞會致訓詞本區警察署特派長警一排在會塲保護男女來賓約有一千餘人下午三時開會兹紀其秩序如下（一）奏樂（鎭守使署軍樂隊）（二）開幕詞（會長成頌文博士）（三）奏卿雲國歌（東吳大學軍樂隊）（四）唱詩（愛國歌全體）（五）祈禱（諸重華牧師）（六）移交新會所（建築委員會長蔣季和）（七）接受新會所（會長成頌文博士）（八）會歌（九）省長代表致訓詞（蘇常道尹王可耕）（十）來賓演說（十一）致謝詞（本會副總幹事巴克蒙）（十二）讀賀電及祝詞（本會總幹事徐可陞）（十三）祝福（海依士博士）（十四）攝影（十五）奏樂（十六）散會参觀會所又童子部正式開幕典禮定於二十四日上午十時半舉行其秩序共十節（一）軍樂（二）會歌（三）祈禱（四）報告宗旨（五）唱詩（六）演說（七）讀頌詞（八）致謝辭（九）軍樂（十）散會参觀會所二十四日晚褒榮宴二十五日晚舉行聖誕慶祝會 
　　貨稅附賑仍難緩免　蘇州總商會昨日（二十二）又接稅務公所轉到財政廳寒日代電略謂各商願助義賑洵屬有裨振需惟此次展收附捐事關通案一處變通他處即難照辦全局所繋無可曲從仰即轉告商會開導各商勿再堅持異議一體照章完納共維賑務聞該會將於日内討論辦法 
　　籌備中之新紙版廠　蘇州自華盛紙版廠開設以來獲利頗巨所出貨品現因供不敷求故該廠又添設第二工廠所有機器業已運到不久即可出品又南洋與馬玉山兩駐蘇分公司又合辦一紙版工廠亦開設蘇州城外業已籌備就緒不日即可開幕 
　　蘇城到有大批拐匪　蘇城近日到有大批拐匪故失孩之家時有所聞前日胥門石岩橋有一由寗來蘇尋親之女郎被拐匪韓某騙去現已爲該女家屬得悉報告偵探隊請予偵查又葑門王姓家亦失去女孩一人宫巷倪姓失去男孩一人尚有未詳姓里者數家亦各失去兒童云 
[揚州]  
　　九縣會議水利　江蘇運水歸海尾閭之王家港業經運河工程局興工修濬惟以經費問題由該局電請省長分電江高興東鹽阜淮泰寳九縣各推代表蒞揚二十一日在河局開會討論各該代表對於港河先濬（即王港與古河口）之意見未能一致致經費未有端倪訂於二十三日再開會議該代表等遂於二十二日上午假公園蝴蝶廳開會協商列席者淮安一人·鹽城三人·興化三人·東台十三人·阜寗二人·寳應二人·江都二十二人·高郵五人·泰縣九人·衆推東台夏虎臣爲臨時主席先報告昨在河局討論情形嗣即公同研究先行組設淮揚水利協進會籌備處設於東台會址開會另訂推出夏虎臣爲籌備主任各縣推起草員二人會同進行當塲泰縣推陳嵩齡徐炳華·高郵推陳捷·吳鴻勛·江都推胡顯伯·任桂森·東台推張景官汪炳炎·興化推顧顗石鳴鏞·鹽城推馬甲東陶達·阜寗推沈士翹唐靜山·寳應推顔作賓劉佩宜·淮安推郝崇壽汪承鼎·次討論治港問題以何者爲先各代表對於港河及經費主張不一有主先濬王港後治古河口者有主先河後港者又有主王港·古河·與新洋港·門龍港·射洋湖·同時並治者有謂濬下游上游各縣否認經費者有謂下游不將濬上游計劉宣佈不承認經費者有謂公同修濬者以致莫衷一是演成拍桌敲檯之現象無結果而散 
　　商團選舉會長　揚州商團正會長王家鼎因事辭職經商會於十一日召集業董選補開票結果吳霈生（濟南裕通公司經理得三十七票當選爲會長 
[鎭江]  
　　呈控知事之省批　丹徒縣公民顔承善等前因丹徒縣知事張玉藻違法殃民吞漕舞弊特臚列十欵在省公署呈控今已接奉王省長批示略謂呈及附件均悉所控丹徒縣張知事吞漕舞弊各節是否屬實候查明核辦 
　　小輪被撞已了結　鎭江日商戴生昌蕪湖號小輪在三江口爲通濟公司榮泰號小輪撞傷曾誌前報兹悉蕪湖號現已由通濟公司代爲修理完好交由戴生昌騐收了事矣 
　　揚中籌設購榖　揚中縣濱江各洲今夏大水爲災田禾淹盡顆粒無收米榖昻貴民食維艱兹有王元發起糾合同志集欵購備米榖爲明春接濟平糶之用聞定十四日在農會事務所籌商集欵方法 
　　曲参謀公畢返省　督署参謀曲巖奉齊督委派十九日在鎭檢 
 
 

Page 11

 
 
   
 
 

Page 12

 
 
   
 
 

Page 13

 
 
   
 
 

Page 14

 
 
本埠新聞 
[本館歡迎格拉士君茶話會紀]  
　　格拉士君謂報館應有獨立精神·並謀世界幸福 
　　又謂中國當聯合國民爲一·自然有良政府 
　　世界報界聯合會之新聞調查委員會會長美國新聞家格拉士君（Mr.Frank　P.Glass）及其公子與友人美國奕倫諾爾省太陽日報主筆施密斯君（Mr.Williams　J.Smith）等來滬後情形已紀本報昨日下午四時半本館在三樓開茶話會藉表歡迎格拉士君與夫人及子媳·與施密斯君均蒞會本館預請畢德生君（Mr.D.Patterson）謝福生君作陪來賓索克思君亦列席開會前由本館總理史量才君偕張竹平君等諸同人招待参觀各部繼在三樓開會格拉士君先欣然起而致詞由謝福生君譯云『兹詣貴館甚感欵待頃参觀各部深覺一切布置規畫恰如吾美之重要各報欣佩欣佩此次來華游歷各處見貴國人士各種進行事業殊爲快慰並願考察貴國眞確情形因貴國文化本甚美且早也近赴檀香山世界報界大會時承衆謬愛推長新聞調查委員會是以來華時有意研究中美與各國互相供給新聞之方法因此届大會開後羣知萬國報界應造成輿論推廣世界事業且使新聞正確每一報館均各有獨立之精神不受任何方面之影響則世界各國將得咸享幸福矣大會之宗旨如是偉大其責任遂益重深望各國新聞界協力助進甚願貴報盡心協助策勵進行終有共達目的之時也中美邦交素密嘗有希臘人自謂該國與貴國結交歷時最久吾美不必徒作是語顧於商業上與貴國已有深久之關係自今以往即貴國政治方面需助處吾美深願相助也至吾美各報皆以各謀其本社會之幸福爲宗旨即列邦報紙能有獨立精神不受政治潮流之浸潤與打撃如是則心力專一得惟人民之幸福是謀故深願貴國報界亦莫不如是以貴國現勢論惟當將全國人民聯合爲一自然可有良政府而教育財政一切事亦可完全就緒矣今日見貴館設備完善而富進取之心欽慰之餘率陳縷縷敬祝貴館前途發展』次由史量才君致詞云『今日承格拉士君等光臨並荷格拉士君惠教甚爲欣感請略述感想如次敝報創立至今已四十九年較鄙人之年歲尚多六載鄙人辦此報現歷十年以敝報言如老人之身惟全館同人皆兢兢自勉以新精神鼓運之使向前進論敝館現况營業收入可以供用故可自信不受任何方面津貼雖十年來政潮澎湃本館宗旨迄未偶移孟子所謂「富貴不能淫威武不能屈」與頃者格拉士君所謂「報館應有獨立之精神」一語本館宗旨似亦隠相符合且鄙人誓守此志辦報一年即實行此志一年也惟十年來盡力奮行自覺無甚進步報館本處社會羣業中羣衆共進每苦遲緩是以敝報現尚未能達創造輿論時代僅居勸導輿論時代此種意趣實亦有故蓋吾中國現爲過渡時代皇帝之偶像打破統一之宗教又無莘莘青年深苦無指導者敝館微誠擬先使青年第一步信敝報然后由敝報介紹一切政教於續者使第二步之信仰唯報紙所記載者是從此乃區區微意耳格拉士君頃表意見關於世界新聞業應不僅知小範圍當以世界幸福爲主旨哉斯言如歐洲大戰時新聞界亦應分任其咎假使以後世界新聞家皆放大範圍謀世界之幸福則世界和平始眞可望也歐戰現雖已了但世界潮流極能移變各種方面由是新聞界同人之責任乃益重格拉士君頃又言及中美邦交以現况言中美兩國之政府間與人民間感情融洽洵爲難得凡事雖貴實際不重紙面等虚文第紙面而爲有價值之記載者厥惟報紙則此中美報界之幾張報紙眞爲中美邦交敦陸之先鋒隊矣報紙之責任既如是其重故頃格拉士君所言如何互相供給新聞資料鄙人亦心醉是言今後敬請格拉士君積極實行於西敝報不敏當盡力以追隨於東以聊盡天職鄙人兹感謝格拉士君之一片摯誠敬頌其健康並祝同臨諸位之幸福』由謝福生君繙譯後相與暢談一切甚饒興趣至六時半始盡歡散 
[記者聯歡會今日宴格拉士君]  
　　上海新聞記者聯歡會定於今日（二十四日）正午在西藏路一品香宴請格拉士君夫婦·及其子媳·與施密斯君届時由密勒氏評論報畢德生君夫婦等作陪之外並由該會請昨甫由歐回華之梁上棟將軍列席將軍爲國際聯盟會軍事委員會會長熟悉世界大勢學識經驗爲各國所推重此次因公回國道出滬上宴次想必有一番名論發表也 
[閩商力爭海後灘案電　根據圖說力爭]  
　　國聞通信社云本埠南巿閩商公所爲厦門海後灘案特電請北京政府與英使嚴重交涉務必將該海灘經理權收回自辦電文云北京國務院外交部均鑒查厦門海後地係前清光緒四年中國自行塡築與英租地接壠因衞生方面事務託英人代爲經理有商定章程六條可證現在太古洋行强築碼頭英領恃勢不理凌辱國權損傷國土政府有保土之責豈能坐視且接壠與合併逈異經理與管理有别請即根據盧代表所呈圖說據理力爭與英使嚴重交涉務達目的商等願爲後盾上海閩商公所叩 
[清查九畝地營産之公文]  
　　限期一月呈驗印諭　開明公司佔地切勿含糊 
　　上海縣知事公署訓令上海巿經董陸文麓委員范熙瑞姚元焌文開爲訓令事案照民國十年十二月十九日奉督軍訓令據清理江蘇全省水陸台營官總局局長楊宗漢呈稱前奉督軍指令職局呈查明上海九畝地營産請令會縣會同局委實行清理一案奉指令内開呈及附件均悉仰候令行上海縣知事會同局委切實調查會局呈報以憑核辦仰即知照此令附件存等因奉此遵即派委調查專員黄濤調查員王德照前往會縣辦理迄已多日僅據黄委等函報現與上海縣知事暨該縣紳董等議定九畝地清查辦法數條屆時會同丈量等語並將條文抄寄前來局長因各條辦法未盡妥協隨又加委專員趙堉帶同測繪陳汝霖赴滬督同該員等商酌辦理去後兹據趙委等會銜呈稱遵於十一月九日偕同前赴上海縣署接洽適沈知事公出該縣二科張科員代見委員等以爲此次清理該項營産手續當然以調查最初承領各户所執之契約單據爲憑然後丈量各户所佔地畝是否與契約單據相符始足以昭核實爰即面詢張科員所有當時承領該項營産各户究竟執有何項證據是否可以一律調齊據云各該户於前清宣統年間承領該項營産係前上海縣田令分别塡發印諭並載在上海市自治志至今尚未升糧稅契其所執證據當然以原發印諭爲憑但事隔多年業户不無變更所有前项印諭於今斷難調齊此次丈量除執有印諭各户着其呈驗諭單外其餘儘可查照上海巿自治志内載原發印諭清單所開各條逐一查丈等語委員等當將已經調到印諭五紙查閱只註某號則田若干畝分並無價格仰該業户查照後開畝分收管執業仍俟清丈時呈請升糧字樣而各該户承領此項營産已十數年之久至今既未升糧稅契其中各有業户變更情事捨原領印諭更將何以爲憑縱如張科員所云就上海巿自治志内所載清單變通查丈而該項自治志能否與契約諭單生同一之效力委員等未奉明令不便含糊從事除已由委員濤德照等逕請上海縣重行佈告暫緩查丈外應否仍由該縣知事調齊各户原領印諭再行定期會丈以昭核實之處理合陳請鑒核伏乞訓示祇遵再查九畝地第八十三號則田二畝原爲菜場即第十五號印諭惟與公立小學同發自治公所名稱印諭留作公用之地係在變價五十七畝二毫之外委員等現往該處查勘則已建築開明公司市房詢據地保諸桂榮面稱該處市房爲姚紫若所建造至於姚姓佔領該地究竟係買係租得自何人則一時無從偵悉擬請一併函知該縣知事查明辦理等情並附呈上海市自治志一部計八本到局據此查九畝地營産變價頗滋物議其中疑點甚多不易得其眞相兹就該地之是否完全變爲民産自宜以持有管業證據爲憑縣印諭既未載有畝分四至亦無價額銀數其能否與民間正式契約單據發生同一效力已屬疑問若再不問印諭之有無僅照自治志所刋列之印諭號數憑以丈量地畝更是敷衍辦法况九畝地營産在民國三年已經着手清查而自治志一書新編於四年以後何能徵信趙委等主張調齊印諭再行會丈所見甚是惟上海縣張科員所稱事久年湮業户不免變更印諭斷難調齊當係指業户中之不在滬地而言就情理論不得謂其盡非事實就事實論殊有未合擬請督軍寛定時期飭由上海縣知事出示布告凡執有該地印諭之各户無論遠近均須於限定期間内一律呈驗其住在地較遠者當責成該地租户先期通知俟調驗期間經過時如仍無印諭送驗或由公家將地收回管理先儘原租户照章補價給領否則另行召變是否有當應候核示並飭縣遵照辦理再該委等來呈查明九畝地八十三號即自治志所載印諭十五號則田二畝原爲自治公所留作公用菜塲不在變價之列現本館歡迎格拉士君攝影 
竟爲姚姓建築開明公司市房其中是何原因有無侵佔及私售情弊並乞令縣查明詳復以憑核辦而重營産統祈鑒核施行等情據此除指令呈悉應准如擬辦理着候令行上海縣知事於令到五日内出示布告自布告之日限各業户於一個月以内一律呈驗印諭如屆限滿仍無印諭送驗即由局將地收回照章召領至開明公司建築市房之地究竟如何佔領一併飭縣查明呈候察奪仰即知照此令等因印發外合行令仰該知事即便遵照妥速辦理並將布告日期暨查明開明公司佔領營地情形分别報查呈奪此令等因到縣除布告外合行訓令仰該經董該委員查照辦理並查明開明公司佔領地畝情形詳細具報勿延此令 
[附加振捐改爲募欵問題]  
　　商業疲滯　商家亦難允洽 
　　展收附加振捐及稅所迫勒記賬一案滬上各業商一致否認詳情迭紀前報兹聞南市各業代表得悉官廳方面已允取銷附加名義改爲募集相等之振欵惟今屆商情巿面與去歲比較相形見絀各業同受商貨疲滯之困難轉瞬年關即届滬地銀根奇緊加之米糧昻貴人民生活程度日高一日何暇顧及籌募振欵之事兄蘇省振欵早已認繳在前勢難繼續於後故雖經商會會長諄諄勸導終難允洽刻聞縣商會會長擬於常會開議時將此項問題再行列入議案切實商勸以便公同磋議後早日解决云 
[關於土布免稅之電文]  
　　國聞通信社云土布免稅繼續展期一案前經全國商會聯合會呈請財部嗣部令不准業紀前報昨該會事務所接到各處商會關於此事之電文兹分錄於下 
　　硤石商會來電　硤石商會電告總事務所該會於昨日特致北京財政部農商部電云鈞部特免土布捐稅原以提倡國貨體卹民艱爲主義惟是時尚所趨洋布日益充斥土布更形衰落江浙災祲相尋鄉間一部分苦民爲救死計不得不以手工所得織布微資藉以苟延殘喘厥狀至可憐憫乃國家方以急賑救其危而鈞部豈以徵捐重其困應請繼續展限惠此窮黎瀝血陳詞伏維昭鑒浙江海寗硤石鎭商會叩養 
　　蕪湖商會來電　上海全國商會聯合會事務所聶幹事長鑒頃敝會接蕪關監督函奉財政部佳電土布免稅期限届滿自十一年一月起照章徵收等因查上月大會時曾經提議要求再展土布免稅三年之案想早呈部不卜已否接到回批能否邀准再展乞賜示復蕪湖總商會篠印 
　　復蕪湖商會電　蕪湖總商會鑒土布免稅一案本會於本月十二日奉農商部批呈悉稱土布免稅再請展限等情業經咨行財政部查核辦理仰即知照此批等因同月十四日奉財政部元電内開儉電悉准江蘇督軍省長電土布免稅歲入減收庫欵支絀請自十一年一月照章徵收等因除分電各廳關照辦外特復等因奉讀之下不勝惶駭查免稅成關係貧民生計非一省之主張所能破壞業於篠日電請江蘇軍民兩長迅電財部收回成命尚未奉復本會惟有抱定原議决案繼續力爭並望貴會一致維持爲幸中華全國商會聯合總事務所哿 
[菸酒商否認加徵稅額]  
　　江蘇二區菸酒事務分局長季銘又前奉江蘇督軍及省局長令飭將菸酒捐稅徵額切實整頓妥議增加以裕公家收入仰即轉令各分棧主任商議將原繳稅額查明外應再加徵若干以便繼續承認現經季局長邀集各該分棧主任磋商良久不能達加額目的菸酒兩業中人對於加徵始終否認並有情甘輟業者季局長以此事頗多爲難當將該商等反對加徵情形呈請上臺核示施行矣 
[籌備自治之函詢]  
　　上海縣商會昨致市經董函云逕啓者准上海總商會函開本月十六日接江西景德鎭總商會函開各省地方自治奉部令依法籌備查頒行法制有普通市·特别市之規定敝鎭爲繁盛商埠人口滿數十萬以上有設置特别市之必要尊處與敝埠同一情形未識如何籌備乞將進行即日詳復以憑遵照辦理等語查城内及南市一帶在前清時本有自治機關之組織現在依據頒行市制究有如何籌備尊處見聞較確擬請代爲查明示復以憑轉致等因到會惟本邑巿自治究竟有無恢復消息曾否籌備進行敝會尚多隔膜爲特據函奉詢即請示復以憑轉致 
[義振會派員實地查災]  
　　華洋義振會以蘇省江北一帶災情亟須切實查勘特派會員西人畢德輝醫士暨華人韋伯成君於二十九日啓程前往江北内地災區實地調查並攝災民活動影片以備進行振務之用現該會已電蘇省軍長請求飭屬保護云 
[災况與教育　寳山南通南滙贛榆之報告]  
　　江蘇義務教育期成會接寳山縣第三科及南通南匯贛榆三縣勸學所函復災况云（寳山縣）僻處海濱被災亦重兹經省派秋勘委員到署議定正稅減成約分三種沿海最重者減四成其次減二成四其次減二成附稅能否免减尚在籌商至本屆議决義務教育每畝帶征一分五釐業經呈准履行矣（南通縣）於今歲六七月間陰雨連綿兩月始已田無論高下盡成澤國而沿江濱海之地於七月下旬潮水上涌漂没廬舍田禾牲畜亦多溺死誠二十餘年來未有之巨災通邑向以産棉著今歲靄雨潮水更迭爲災收成减少殆不及往歲十之一以現時情形觀之鄉間農民多仰屋興暛度日尚屬不易何來餘欵繳納賦稅無如通邑教育經費除欵産外多仰給於附特兩稅若附特稅隨正稅而豁免則教育將遽行停頓迭經地方人士磋商僉謂减正不减附如此辦法亦不過維持目前之教育若從事擴張以期義務教育之發展則力有未逮焉（南匯縣）向分團圖兩界團中因河未深通被災奇重即附稅亦請俟來年再議圖中受災較次惟附稅能否不隨正稅核減之處尚容洽商公衆也（贛檜縣）災情較淮南稍輕今縣公署呈報按七成征收至教育費已請縣署仍照舊額發放並不折減也 
[天花之詳細報告　勤種牛痘　可免危險]  
　　前日發行之工部局報告内詳細報告上海天花流行之跡在上星期中外國人方面發生之總數爲十五名中國人方面三十四名十一月中外國人方面三十一名而收容於工部局避病院者總數七十八名其中中國人三十三名此外爲外國人因天花而死亡者外國人四名住所不定之外國人八名中國人三十一名就此觀之其所以流行之原因果安在十月份有二三患者在公共租界逐次傳染以致於大流行觀最近流行者一千九百十七年之此時期中爲種痘之奬勵一千九百二十年幸而因天花而死亡之華人僅一名於是怠於種痘以致有今年流行之象且此次流行者中據工部局調查四十五名中十四名確曾種痘十七名從幼未種而十名則於過去三四年曾種之其死亡之十二名中五名無種痘四名種過一次他三名無報告不能推測然則種痘之有效期當爲三年在三年之中不可無一度之種痘過去十七年間經衞生局種痘之中國人總數約十六萬人本年十一月中則有四千五百二十九人云 
[贛人反對慈善奬劵]  
　　慈善奬劵乎　萬惡奬劵耳 
　　江西旅滬同鄉會昨致各報館南昌各團體暨旅各埠同鄉團體公電云接旅京同鄉會電開查得江西發行慈善奬劵一事官廳咨北京部文内總額三百萬正劵一百八十萬副劵一百二十萬并稱近來軍政各費無從支撥藉此就地籌欵云云查奬劵爲賭博性質貽害社會至鉅滬租界早已肅清而内地亦正在請行厲禁之際官廳當嚴取締杜絶諭入方足爲民造福今我贛乃於濫發債劵之外復行此流毒地方之舉尤可異者假用慈善之名實充殺人之費倘屬良心未泯則北京内務部及贛官應爲此慈善二字稍留餘地毋使人間世竟變爲修羅塲也念粤軍回粤之始百孔千瘡正思補救而當局毅然將歲入千餘萬之賭捐割捨不但不聞鬧餉譁變而且尚有餘力今贛省軍隊雖多然既有地方之搜括復有北京之接濟何必更藉此萬惡之奬劵以誘取民財豈人之以禁賭爲善者而北京内務部及贛官廳則皆以爲惡政耶眞所謂爲叢毆爵者矣兹經本會議决（一）否認以本省名義發行任何奬劵尊重本省人格（二）如贛人有貪利承銷者認爲桑梓敗類不齒於贛人之列（三）勸告同鄉勿得購買（四）請旅各埠同鄉一致注意打消外埠之銷售所有以上四端均須我同鄉協力一致厥效乃著除由本會竭力進行外切盼諸同鄉共起圖之江西旅滬同鄉會叩敬 
[回國留法學生團消息]  
　　國聞通信社云回國留法學生團以官廳限期將滿前數日已迭次派人到交涉署接洽欲於限期滿後大多數之不能歸家及切望在滬續學者擬請再延長相當日期靜候各本省消息及北京中法學務協會解决辦法如萬不能辦到即請按照各生待發之路費發給同學以作生活費乃數次求見均被拒絶前日該團又派出代表曹錫三赴署幾大受門房辱駡後始得陸科長接見陸但允代達終不置可否昨日各報載稱該團要求全體回籍並每人發路費百元均非事實云 
　　又該團昨接赴京代表報告大要如下（一）鐸爾孟君代吾人向駐京法公使要求通惠工商校免學費事公使囑鐸君轉答（甲）公使尚未收得該校通知（乙）公使對於是項要求已經承諾（二）王叔鈞往晤通惠工商學校中國校長張君張亦允許（三）李石曾曾商北大擬借教室另爲該團專設一班此事目前恐難辦到李又擬與熊秉三商量在熊所辦之慈幼院内附設工學院以安置願作工同學再有法文轉優中文亦清通之同學李擬照從前與吳稚暉等所商擬之繙繹書籍辦法使能得數人或十餘人爲一譯書組將來所得之費則作修學之用惟在初之食宿費仍須謀省縣津貼云 
[電車公司與路局之築軌交涉]  
　　路局未允加築電車雙軌　電公司只得又停工作 
　　華商電車公司在南火車站前門沿鐵路地皮範圍内添築雙軌經該路地畝科及洋工程師得悉呈請局長電飭上海南站站長及鐵路巡官楊景華向電車公司阻止工作等情已誌本報兹悉華商電車公司開辦之時在鐵路商辦時代該公司設廠地皮由鐵路前營業所長林康侯與該公司總理陸伯鴻訂定合同向鐵路價買按照時價予以特别優待藉示提倡實業之意迨公司成立設軌行車所有經過鐵路地點鐵路允予借用惟合同内註明所有養路諸費概歸電公司承認鐵路不負其責而上海南車站所用電燈之電流概由該公司供給每月共計包燈費洋八十元作爲彼此交換之條件本年夏間電公司增加燈價函請路局一律照加按表計算每月電費四百餘元較前包燈之價增四倍有奇路局方面以與曩年交換之條件大相抵觸不能應允雙方迭次磋商至今尚無解决辦法不料一事未了又有電公司加設雙軌之案發生該路巡官稽查等以該公司既在路界之内動工何以未奉上峯明令滋生疑惑除由鐵路工程師電令阻止工作外一面呈明局長請示辦法適值局長任筱珊因公北上以上兩案乃因之懸擱外傳路局已允電車公司加築雙軌一說尚非事實惟電公司方面近日仍進行工作昨日復經護路隊前往阻止即經電公司派人至上海站站長處接洽適鐵路楊巡官及黄稽查在站即向來人宣言本路係交通部直轄機關尺地寸土皆屬部有目下未奉上峯明令斷不能任何人在路界内工作致侵路局權限等語來人即將此語轉陳該電公司主任只得飭下工匠人等暫停工作以俟交涉結果再作進行云 
[航業消息彙記]  
　　美政府將收還華納溪號 
　　留法勤工儉學生又遣回二十八名 
　　本埠提督商輪公司接美國航務部電該公司所行中國至西雅圖之郵船華納溪號自此次（二十三號）開赴遠東後美政府於該輪還航時便收回自用從二月十五日抵美時起不再行駛太平洋至中國矣 
　　法郵船包島斯號已於前日進口該船此次由法來華旅客中有吾國外交職員林君等回國又有被遣回滬之留法勤工儉學生二十八名同搭該輪抵滬進口貨有法國毯子數百件又有靛青一千三百五十桶其餘洋酒等二千餘件本日赴日定一月十三號回法 
　　藍烟囱公司之恩茀號昨由利物溥經星加坡等來申裝來洋紗一千餘件洋碱七各一百六十八件原桶香烟四十件滅火機三百五十件餘爲五金品及雜貨 
　　招商局之圖南號由港返滬又裝來小洋二十六箱 
 
 

Page 15

 
 
計一百萬角當日裝赴大連有銀子四箱裝往煙臺亦有十箱總計值洋七萬元又太古公司之山東號今日赴港本埠裝去有大條銀一百條又裝往廣東有二百條共三十餘萬兩 
　　天津有大批羊毛運來昨日太古之奉天輪已裝到二千五百四十七件此項貨物均係出口至紐約者且尚有續至候輪運美云 
　　昌興公司亚洲皇后號由温古華開來今日（二十四）晚間六點鐘可抵吳淞翌日開往小吕宋香港接客小火輪明日上午九點三十分鐘抵新關碼頭送客小火輪明日下午二點鐘離新關碼頭 
[道路建設會十次職員會紀]  
　　十二月二十三日午前十時中華全國道路建設協會開第十次職員會議議决事項如左（一）各隊職員所交各會員未繳會欵之志願書務於徵求期内催交會欵便記分數逾期不交即行銷毁（二）十二月二十八日午後八時本會徵求會員第二次揭曉分數之期應早預備接洽便印請柬秩序單與入塲劵等預擬開會秩序仍請許長卿前往各校接洽定下期一發通知其入塲劵（三）下禮拜二仍由陳君維新前往最後所組尚未完備之隊協商辦法以免向隅而利進行（四）稽核紀分表册等項仍煩王熙卿君詳細辦理（五）會計趙士灜報告已將各隊所繳分數三千餘元妥交上海商業儲蓄銀行存儲（六）發表本會各項緊要公啓由吳山主稿速爲披露免碍進行附錄通告二則（一）本會十二月二十八日午後八時開會揭曉第二次分數凡已塡入會願書尚未清繳會費者請向各徵求隊事務所如數交清本會收到會欵便發正式收據並可將各隊職員確得分數分别登記屆時報告（二）致中華全國道路建設協會第一屆徵求大會各隊長暨全體職員云第二次分數務祈各隊職員於二十六日二十七日兩日陸續交分以便分别稽核届時報告否則仍如上次届開會時乃紛紛綜錯交到已繳會費與未繳會費之志願書時既倉卒分别不易萬一錯誤殊多遺憾第二次開會如有未交會之志願書請存各貴隊事務所或由各經手職員暫存催收本會總辦事處恕不收存無費願書以省手續而免紛歧現有無費願書數千本會員役甚少實難出外向未交會費之數千會員處催收統希原鑒云 
[軍界元旦慶賀典禮之預聞]  
　　松滬何護軍使以年節將屆所部各軍隊士兵自當犒賞以示奬勵特於昨日以電話傳諭陸軍第三十九第四十兩團及泥成第六旅之一二兩團並砲十團二營砲四團二營京師憲兵營等均應賞給猪肉每連以八十斤爲度仰即派員來署具領以資度歲云 
　　又護軍使署昨日通令所部各軍隊着於民國十一年元月元旦日各士兵停止操演一天給假一日惟不准外出游玩祇許在營休息 
　　又聞何護軍使定於陽曆元旦日之黎明時與各旅團營長官舉行團拜禮届時率領各屬員排班恭向海陸軍大元帥肖像前行三鞠躬禮藉以慶賀昨已通令各該長官遵照務於是日上午四時半至五時一概來署聽候隨同行禮 
　　又聞海軍總司令部昨亦傳知現泊浦江各軍艦於民國十一年一月元旦日均當升懸國族以誌慶祝 
[耶誕節女校表演記（一）]  
　　北四川路啓秀女學於昨日下午二時在校内開慶祝聖誕大會來賓甚衆堂内幾無隙地其秩序有聖誕歌英文表演名劇幼稚園表演耶穌事跡等英文劇即莎士比亚之威内思商人肉劵一節演者音韻流暢情景絶妙可覘該校成績之一斑於五時餘散會 
　　崑山路女青年會學校於昨日三時起表演耶穌生誕事跡演者均飾猶太裝紅白相雜頗爲奇特復有幼童唱歌等末攝影欵來賓以茶點而散 
[交通大學上海學校消息]  
　　交通大學上海學校爲籌備建築健身房·學生會集室·養病院等情已疊誌本報兹悉中學學生代表姓名如下（中四）趙乃謙錢輝寰（中三）榮溥仁裴德堯（中二）郁功豫夏任（中初）俞仁培穆家菁又小學四人爲徐立經嚴修祺凌祚周阮圭德前報誌夏任爲本一代表實係黄觀德之誤 
　　交通大學月刋爲京唐滬三校結昌品定每月二十五日集稿下月一日出版日前張劍心主任召集大學編輯員汪德侃張延祥中學編輯員趙乃謙鮑錫瑶等四十餘人開會於大禮堂討論一切辦法經衆議决分頭向各班接洽催稿准二十五日以前彙交主任轉寄北京總務處刋印 
　　該校丙寅級自級會成立以來會務發達異常理事錢輝寰鮑錫瑶黄守寅與文藝部長趙乃謙幹事部長陶天杏體育部長丁人夔均於每日抽出一定時間辦公又該級以明夏卒業爲交通大學預科第一届特議决辦紀念册一種以留紀念預定經費三千元由趙乃謙擔任總編輯該校壬戍級亦欲辦級刋一本聞此消息恐材料缺乏有雷同之弊特函請丙寅級設法并各派代表二人共同討論 
　　募捐隊已由各班代表派定每級預定認捐數目甚爲踴躍就中尤以丙寅級爲最多數達四千圓以上而父兄代募與托人經募之數聞尚不在内云 
　　南洋週刋社昨晚假大禮堂開演影戲到者達四百餘人共演十一本如捨身救衆到底明白等情節甚爲離奇有趣 
　　該校足球隊將於寒假期内北上與交大京校合隊與北京諸大學比賽以次而南聞此次北上球員共十一人管理王德棻以事不往將請温光葆代替北上照料一切 
[内地自來水管修復訊]  
　　滬南商辦内地自來水公司因外洋運滬之新水機前日運回水廠裝配時誤將舊機碰撞損壞以致中區路線之水管出水阻滯各處水管亦同受影響已紀昨報兹聞該廠新舊水機裝配時其舊機上之地軸損壞所致現已設法修竣各處出水回復原狀矣 
[三誌新怡和紗廠謀財害命案]  
　　沈阿三承認不諱　備解軍署懲辦 
　　本月十號晨樹浦威妥瑪路一號門牌新怡和紗廠内發生謀財害命一案當時捕房緝拿兇手官廳檢驗尸體各節已紀本報昨晨公共公廨陸襄讞會同英赫副領事升座第二刑庭開審捕房即傳同死者該廠副工頭徐開成之妻卞氏弟徐開培子徐長林等將兇手該廠小工無錫人沈阿三（混名白眼阿三）及嫌疑人張新桃押解到庭首由西探目利扶司上堂禀稱捕房得報此案發生我即至該紗廠賬房間内調查見死者頭面均被蔴袋蒙住殭臥床上血肉糢糊地板上亦有血跡而房内之玻璃天窗其玻璃多已撃碎置有棉紗造作之軟梯一部兇手定係從天窗由軟梯而下死者週身共受刀傷二十五處房内所藏預備發給工人之薪資洋四千三百元鈔票洋一千二百元均被置於一蔴袋内嗣由華探季立仁在龍江路將沈阿三拿獲沈除供認謀斃徐開成外並供明裝入蔴袋内之洋係藏在屋頂天窗相近處始得將贓起出當攝一影惟兇手身體亦受刀傷多處當捕獲時在其身畔抄出利刀一柄自拘入捕房後即加詰問彼對於謀財害命均承認不諱有供單記錄至此將被告供單與在出事地點所攝之照片一並呈案次由新怡和紗廠副大班西人克洛特上堂證稱九號將應給各工人工資洋五千五百元交與工頭徐開成預備十號星期六發給沈阿三係廠中機花間加油之小工雇用多年平日頗好此次所爲或係見財起意云云再次包探季立仁上堂禀稱十號早偕西探搿勃脫往該廠調查時據廠中人云甫經天明即見沈阿三從廠内而出故我當與該廠看門人至龍江路一千二百十七號門牌沈家從後門入内見沈臥於客堂間靠椅上週身鮮血淋漓因即將其喚醒詢以何故謀斃徐開成渠一口承認徐係彼一人戳死所刦銀洋藏在屋頂上我乃將沈帶回捕房並往起出原贓是實又由工部局專察指糢之西捕上堂禀明捕房在出事地點抄有藥水一瓶玻璃瓶上尚有指印當即攝影放大與被告之指糢核對相符禀畢將證物呈案問官乃向沈阿三訊問而沈供認判洋殺人不諱其嫌疑人張新桃以訊無關係着即開釋沈押候錄供備文詳解護軍使署按律懲辦 
[俄僑事務局會辦行將赴哈]  
　　俄僑通商事務局會辦格羅思前往哈爾濱過北京仍回上海函請交涉公署發給護照許交涉員已分電京兆尹·濱江道尹兼交涉員·保護並請飭屬俟該會辦到境呈騐護照時妥爲保護云 
[水巡西捕毆斃米船夥十一誌]  
　　總商會函關監督懲前毖後　交涉員到檢察廳秘密商量 
　　上海總商會致江海關監督公函云逕啓者本月二十一日接滬北經售米商公會駐滬常熟米商北公所函開滬北新閘一帶原爲米商會集之處緣蘇州河日趨淤塞故當糧食踴躍時各船舶大有不敷停泊之勢是河局疏於開濬存以致之也月之十二日海關水巡裴迪生巡至該處調船舶停泊深入河心有碍水路交通立令船隻移離於是各船隨即解纜啓椗詎知該水巡刻不容緩立將各船夥亂毆當時受重傷者不知幾許最惨者爲常熟羅子峯户管船老大曹根實竟被毆及要害立時隕命現死者已經檢察廳騐明毆死是實事關水巡草菅人命船户等目睹此境羣情憤激均稱照此情形祇可裹足不來敝會經售糧食與船户及本地居民關係彌切船户等一旦遭此横逆理宜代爲呼籲惟望公函官廳務將兇巡裴迪生依法嚴辦等情前來除由敝會函請交涉公署照會該國領事將兇巡歸案依法秉公裁判外尚有不能已於言者查海關員役國籍無論中外均係受我政府之雇用即爲行使職務起見對於我國商民發號施令亦當以和平誠懇之態度爲適當之處置何得任意兇毆視人命若草芥來日方長前車可鑒爲死者鳴冤不得不兼爲生者防患擬請貴署函致稅務司請其嗣後對於所屬員役務須嚴重誥誡免致再有此等惨劇發現實紉公誼此致江海關監督 
　　水巡捕房西捕泮迪生毆打米船夥曹阿根因傷致斃報由上海地方檢察廳派員騐明經各機關代抱不平要求許交涉員及海關監督函准稅務司令飭水巡捕房梅捕頭將泮迪生先送該廳預審後再行送歸該管瑞典領事署審訊該廳黄用中檢察長連日在廳伺候未見將泮迪生解送來廳是以函致許交涉員詢問究竟昨日上午十一時許交涉員乘坐汽車詣該廳拜會黄檢察長商議此案辦法良久而去會議若何異常秘密無從探悉 
　　字林報載瑞典總領事文告内分三節（一）水巡泮得生係瑞典人民依照治外法權原則及現有條約華人方面所唱交華官審訊之說實爲荒謬如欲起訴則唯一公堂可審理此訴案者厥爲瑞典領事公堂（二）中國當道或私人方面迄今未對泮得生提出控訴（三）惟瑞典領事公堂已舉行警務之檢察其結果並未有可由檢察官對於泮得生提出控訴之理由（按此係西人方面之詞） 
[銀洋巿况之報告]  
　　金融通訊社二十三日報告云今日洋價畧見高巿面平定早巿七錢二分九釐一毫二五較昨漲一毫二五午巿又漲至九釐三毫七五洋巿人心甚固價極穏定銀行仍有購進烟台帮亦略有需要惟規糢不大故漲勢極爲平常耳 
　　銀拆早巿九分廣帮畧有介欵午巿最高至一錢收船跌至六分陽曆歲底已近銀巿或　逐步見緊收欵四十一萬兩 
[昨日滬杭車運來之現洋]  
　　滬杭甬鐵路上海南站昨日（二十三）中杭開滬之早快車在杭州造鱉廠裝來現洋二十一萬元分裝四十二箱係上海中國銀行十一萬元日夜銀行三萬元鹽業銀行二萬元又嘉興滋源運交上海大成現洋五千元又嘉興滋源運交上海謙祥現洋二千元又嘉興泰隆運交上海德豐現洋五千元又松江甡源運交上海鴻祥現洋一萬元又松江信餘運交上海益豐現洋三千元又松江信餘運交安裕現洋三千元又松江典業銀行運交上海交通銀行五千元以上共計運到現洋四十二萬二千元均運抵上海南站卸車 
[糖巿之昨訊]  
　　昨日青糖巿因號家想加價未開汕頭船二十七八兩日尚有二艘將到惟來貨未知若干須候到時公開巿盤月内陽曆冬至到貨不能騐關各路青糖上年到貨最旺潮漳兩處約到十萬餘包片青冬務青亦不少本年青糖雜路貨皆無惟潮陽青陸續有到現寗波銷路未動徐州裝去二三千包若甬莊一動巿價勢必又增也 
[蘭集兄弟會交誼會盛况]  
　　蘭集兄弟會西文曰Flit　Flat　Fraternity係中國劉美大學畢業生組織創始者爲顧維鈞博士入會資格極嚴凡留美大學得有學位品行端正而能交際經會員紹介方得爲該會會員該會在滬有會員三十餘人每年舉行委辦會四次每月舉行交誼會一次昨晚八時半起假座漢口路交通銀行辦事員俱樂部開交誼會除茶點外有種種游藝如跳舞聖誕老人說笑話送禮物等會員及男女來賓到者百餘人林久芳黄季巖胡蘭生宋子文郭承之楊錦魁嚴康侯等會員招待忙碌頗極一時之盛至十二時始散 
[冒印新華儲蓄鈔票者]  
　　裴世英押西牢三年 
　　河南人裴世英日前至山東路盛華印刷所内定印安徽省新華儲蓄銀行每張十元之鈔票五百張當付定洋二十元嗣爲該銀行之滬上分行詢問知係假冒且安徽省城該銀行亦未設有分行當由滬行經理報告捕房昨經匯山捕房華探目金福壽協同西探奎爾將裴拘解公共公廨請究經該銀行之滬行代表程克競與該印刷所經理人周福順上堂證明前情質之裴供定印鈔票係我帶回家中抵借欵項並不在巿行使等語中西官訊畢以裴僞造鈔票業已證實判押西牢三年期滿逐出租界起案假鈔票銷燬 
[集會彙報]  
　　各界聯合會　全國各界聯合會昨午在大新街宴賓樓邀宴國民外交大會代表聯絡感情三時畢復至亦舞臺共影以留紀念 
　　北區公學　海寗路北區公學定於十一年元旦日假愛而近路紗業公所開第一次懇親會展覽成績游藝表演 
　　北唐兩路義校　北山西路唐家弄兩路聯合會義務夜校定今日開第二次懇親會學生部表演學績教員張振遠編演社會警世兩劇定名爲明昧境及國際偵探其秩序（一）主席致開會辭（二）歡迎歌（三）學生演說（四）客校跳舞（五）國按（六）新加官（七）化裝表演社會劇（八）滑稽雄辯（九）化裝表演警世劇（十）謝賓歌（十一）茶點（十二）散會 
[專科師範展覽會第一日記]  
　　黄家闕路上海專科師範學校於昨日起開第二次成績展覽會兹悉該會開幕後來賓頗形踴躍内容共分六室第一室陳列女生手工多種中以抽絲工爲最優美如王國英之袋李樹梅鳳純一之枕潘藴玉之帽尤稱特色四璧遍懸中國畫第二室完全爲中國畫如姚杰程洪標劉應龍包起李春城蔡耀等佳作甚多中有王卹民之極長山水手卷聞約費二十餘日告成尤爲難能可貴第三室陳列金工四壁滿懸圖案及幾何畫金工張召伯林邦翰劉應龍程品生吳煜曹春菲之作品爲最好圖案以陳虚竹爲最好第四室陳列水彩畫油畫派使脫爾畫及竹工中以包起邱文藻之水彩畫徐品泉吳岡之油畫及楊連昌之竹工最占優勝第五室陳列木炭畫第六室陳列水彩畫及黏土石膏工均各有特色美不勝收觀者大都贊美 
[縣商會之常會期]  
　　本月二十五日即陰曆十一月二十七日爲上海縣商會今屆第二十三次常會之期所有該會提議各案由現已分别編定預備開會時提出交議昨日已由該會分函各會董請於是日午後三時蒞會列席與議云 
[各醫院耶誕日停診]  
　　各醫院於耶穌聖誕日停視門診一天同仁仁濟廣仁等醫院并有饒趣味之游藝以娛病人 
[有恒路之火警]  
　　虹口有恒路閩人陳松家于前晚夜半一時許不戒於火致非焚如常經救火會西人驅車到塲灌熄計焚燬房屋一幢事爲捕房得悉飭探前往詳查起火緣由復候核示 
[梅園路火警續誌]  
　　閳北梅園路飛花廠失火一節已記昨報兹悉起火者並非席勤記係席勤記後埭之金桂記飛花廠平屋六間均已被燬席勤記亦稍被延及該廠主金桂社紹興人前日經四區二分所倪署員傳訊一過由劉錦龍具報釋放候查 
[煙紙店内火柴爆發　幸木成災]  
　　前晚十二時滬南外鹹瓜街大王廟附近榮興烟紙店内因所堆之火柴藥性忽然爆發頃刻烟火迷騰幾肇燎原之禍幸店中各夥友覺察立即撲救即時熄滅未致成災事後由第一區警察署王金山署長查知恐有别情立飭長警往傳店主邵優亭到署究詰起火原因以憑　章科罰 
[地保請驗路斃男屍　形似工人]  
　　天通菴立公醫院前面昨晨倒斃無名男子一具年約四十歲身穿元布棉袍元布褲頭戴鋼盆帽足穿布鞋形似工界中人經九一圖地保查無家屬投報上海地方檢察廳禀請相騐 
[失足墮浦遇救]  
　　紹興人陳嘉道日前行至法租界金利源碼頭失足跌入黄浦當由船户設法救起鳴捕到來將陳帶入捕房昨送法公堂請示據陳供民人向在某報館爲夥現該報館閉歇民人賦閒無業且患尽痛之症是日至輪船上向朋友借貸無着不料心病大作以致身不由主跌入黄浦報蒙救起請爲鑒察中西官判給洋十元遣回原籍 
[控告兒　子次女忤逆　有長女爲證]  
　　前林魁記顔料店主婦林艾氏偕長女林梅修投上海地方檢察廳控伊子林文照·次女傅林氏·行兇違忤請求提究奉諭往傳不到是以派警往拘昨午將林文照傅林氏一併提解到廳諭令收押候傳林艾氏等來案訊核 
[姦佔案中之逃婦歸家　扭送檢廳收押候訊]  
　　劉萬正偕證人王魯氏控邵梅五姦佔伊妻劉羅氏藏匿無踪前奉地檢廳訊供之下將邵收押限交在案昨晨劉羅氏自行潛回家内其夫以案經涉訟未便受領將妻扭往二區一分署警署以檢廳有案却之不理是以劉萬正自行扭送到廳諭將劉羅氏收押候訊 
[賭客十四人受罰]  
　　哈爾濱路捕房包探管宗餘前晚協同西探至新記浜路五百八十四號屋内捉賭當塲獲男婦賭犯十四名連同賭具帶回昨解公共公廨經中西官逐一質訊之下判爲首糾賭之浦東婦人季金寳罰洋十元其餘陳金之陳阿三陳根邦侯阿二范阿甫蕭根郎施小狗吳克全李士根徐雲卿郁春本吳文明吳阿二等各罰洋三元一併充公賭其銷燬 
　　尚有本埠新聞公佈樣等轉入後頁 
雜評二 
[難得清楚（旡用）]  
　　慣以糊塗過日子之中國從未見能清楚者也糊塗於事不足更糊塗於財糊塗於財之会倆莫甚於官官能糊塗斯財發矣惟此發財之官往往有上級官以揭發其糊塗而事清理清理云者非必眞有清理之尽也無眞清理之心而云清理不過藉清理之名而参加於糊塗之中染指於鼎嘗之而出比比皆然如此則清理之事將如神龍之見首不見尾此糊塗也即或果事清理所清理而得之財産是否歸公是否實用即歸公實用之後未必有明白之决算報告以徵衆信此亦糊塗也吾以爲欲清理其糊塗須得公正廉潔之人民以参與其事庶幾從前之糊塗者如何今後之清理者如何清理其糊塗而得之資財幾何一一公開而後風清弊絶是爲立憲國家最宜注意之點然而談何容易哉古人云難得糊塗記者曰中國今日之國家地方財産難得清楚 
[促進自治（旡用）]  
　　以上海之巿而不能辦自治官府之羞亦紳民之羞也當此政府挾愚黔政策以爲治而向當道要求自治奚啻與虎謀皮紳民而果有自治之决心正不可於官廳未公布自治施行日期以前爲種種準備爲種種運動耶請願也糾察也不必得自治之名而後行握有約法賦與主權之國民當然可以次第舉行而不受絲毫障碍巿民其念之哉 
 
 

Page 16

 
 
本埠新聞二 
[日暉橋西之防務]  
　　龍華路外日暉播之西地甚鄉僻值此冬令宵小易於潛匿故何護軍使昨日令由步兵三十九團張團長於每晚八時後加派步兵四班每班十餘人荷槍前往該處一帶巡邏至翌日天明爲止以保治安 
[汽車撞傷男孩]  
　　昨晚七時許北四川路有八百八十六號汽車駛過撞倒九歲男孩下大囝受傷頗重當由北四川路捕房三百九十一號華捕到來　令汽車載送受傷小孩往同仁醫院治一面帶汽車夫入捕房候示 
[浜内查獲毛瑟槍]  
　　引翔港五區四分巡警殷健虎高雲漢前日在該處浜内查獲毛瑟鎗一枝報經焦署員察閱一過即派殷高二警解送閘北司法科段科員判解淞滬警廳請廳長察核 
[王永桂搶取銅元]  
　　住居虬港路厚德里之本邑婦人姜　氏前日早晨往菜塲購買菜蔬被江北人王永桂搶取菜籃内銅元一千而逸由崗警追獲解入五區一分所經蕭署員訊得王曾犯竊案多次轉解司法科請爲重辦 
[抵單贖回了案]  
　　張阿毛前投法公堂控楊裕亭掯贖田單等情判着楊交保限將方單繳案放贖已誌前報昨又傳訊被告將單繳案原告亦將本洋呈案中西官判繳案之方單交原告領去洋交被告具領堂費四元歸被告負擔 
[不交花邊案註銷]  
　　大豐洋行前延律師代表投法公堂控虞賡香違背合同不交花邊定貨求追損失等情被告亦由雷聲布律師代辯一切判候下堂諭飭遵在案現經中西官商明堂諭諭曰此案訊得被告實有將貨送去因原告貨樣不合故此退還原告所控各節碍難照准將案註銷堂費原告負擔此判 
[誘賭與敲詐並儆]  
　　南京人陳秉初張德標昨在浦東墳山碼頭擺設賭攤誘人入賭革警岳雲峰向陳等敲詐未遂互起衝突經崗警將陳張岳三人拘解三區警署曾署長訊明前情以陳張誘賭害人判押赴該處遊行示衆革警岳雲峰行使敲詐着轉解警廳遞解回籍以免逗留地方滋事 
[兩家茶館招客聚賭]  
　　新閘捕房頭與華探目邵和鈞於前日香後在新閘路一百八十七號茶館内查獲賭徒朱阿毛等二十三人連同賭具一併帶人捕房着各存洋五元保出昨奉公堂傳案訊明判各罰洋三元充公又温州路六百八十一號門牌茶館内亦有楊阿榮陳朝文沈樹生戚長根李阿堂史雲卿等聚賭被捕查見當將各賭徒及茶館主馬妙林與賭具一併帶入捕房着馬存洋五十元餘各存洋五元保出昨奉中西官訊明判馬罰洋三十元餘人各罰洋三元一併充公兩家賭具併燬 
[犯烟案分别處罰]  
　　工人王小弟因在新閘路一千七百七十號屋内開設燕子窠前日被新閘捕房包探張盛全與西探協往查獲當將王與吃烟人姚子全江和尚王阿福王阿四婦人周吳氏等連同烟具一併帶入捕房着王收押餘人各存洋五元保出昨奉公共公堂傳案訊明以王故違禁令判罰洋二十元餘人着各罰洋三元一併充公烟具銷燬 
[法公堂違犯烟禁案兩則]  
　　莫福卿王陸氏兩人滬在法租界私設烟榻容人在内燈吸洋烟現爲探目沈德福偵悉以其違章前晚禀明西探同至該處抄出烟槍等物帶入捕房昨解法公堂請究先由捕頭禀明前情詰之莫等供認私賣燈吃判各罰洋四十元又王榮記日前身藏煙土一包行經法租界爲探查見拘解法公堂請究王供認私帶烟土是實中西官判罰洋四十元充公烟土没收 
[失竊古書案之離奇　賊遞匿名信要索酬洋]  
　　住居滬城小橋頭附近之徐間人近因服務北市茶業會館家中關閉托貼鄰租户代爲照顧閱時已久前日徐接到由郵局寄來匿名信一封内中畧云爾家中保存歷朝古書八箱業已被竊無存爾要原璧歸趙須要英洋五百元交至西門内某處遲恐不及信中及牽涉趙祥生吳錫山等徐閱竟大駭急往查看則八箱書籍歸又失去遂將原函禀控二區二分署請爲查究錢署員飭警將趙吳拘送地檢廳經檢察官訊供一過以原告所呈匿名信件不生效力判將被告斥釋另候偵查辦理 
[一羣俄賊　大約是爲貧所迫]  
　　俄國人換山莫前日午後因在南京路永安公司内攫取日本婦人虜携内儲鈔票洋四十二元之皮夾一隻圖逃當被察悉鳴捕追獲人贓一併帶入捕房昨解公共公廨經中西官畧訊一過判被告押候俄案公堂訊理又俄人則記爾與同種拍司特司克司德夫彼克聞可三婦人前日用對買手段串竊河南路大綸綢莊内值洋二百二十元之綢緞又俄人可去司海夫因竊南京路惠羅公司内值洋七十元之貨物均被號夥王太芳王才生等瞥見鳴警將人贓一併帶入捕房昨晨解送公堂該被告等延賚美律師到堂辯護經李襄讞與英包副領事逐一研訊之下判可去司海夫押西牢兩月期滿逐出租界贓交惠羅公司領去則禮爾等男女四被告着分别押候展期七天再訊 
[男賊女賊同入監牢　偷綢不着失自由]  
　　徐鳳鳴張秀林因與婦人柯陳氏張梁氏先後串竊南京路大盛老九章及何祥豐等各家值洋六百餘元之綢緞被捕一併查獲拘押昨將被告男女及吊到贓物併解公廨經中西官研訊屬實以徐專以買物爲由串同婦女行竊實爲可惡判押西牢三年期滿逐出租界着張與陳梁兩婦分别各押半年贓交原告認領 
[浦東之兩竊案]  
　　淮陰人鄭壽昌昨偕見證徐立　扭趙文賓至浦東三區警署訴稱被趙潛赴臥室竊去棉被衣服等件並大洋十五元請求訊追質之趙文賓堅不承認據證人徐立銀供稱是日傍晚在老虎灶啜茗目見趙手携衣包二個棉被一條是實曾署長以事關指控行竊判解警廳司法科訊究又浦東陸家宅溧陽人周寳發昨竊同鄉婦人時潘氏家棉被一條經鄰居湯福林撞見報告游巡三隊崗警將人贓拘解三區當經曾署長傳到失主判解警廳訊辦 
[公共公廨訊案彙紀]  
　　内有歐譚惠然接管故夫歐彬遺産案 
　　昨晨公共公廨民四庭由張襄讞會同美丁副領事訊理（一）柳鈺堂延朱斯芾律師訴老久大錢莊股東尹省三等不理押欵案結果改期再核（二）劉紹案訴楊俊炘不理借欵案結果註銷（三）蒲白華訴楊俊炘不理借欵案結果被告准交二百五十元保候訊（四）婦人孟氏訴孟鴻章掯曠方單案結果傳二十三保二圖地保帶同完糧薄據呈案改期一禮拜再訊 
　　又午後民三庭由陸襄讞會同俄員訊理（一）新康洋行訴九江路十號洋房四層樓上之俄人總會不付房租案結果被告應於十日内給付原告金一千二百五十兩所有該總會之器具等件准本諭禁止被告移動被告倘不遵照堂諭辦理即行押遷（二）同興號訴維西納達白司克等不理貨欵案結果被告應給付原告洋一百七十六元二角五分及自本年十一月二十三日起至執行終了日止常年六釐利息本案堂費歸被告負擔（三）光明烟草公司訴係鋆卿等不出香煙請追損失案結果被告既不願接收原告交付之香烟應共償還原告洋六千一百九十四元着於兩日内先給半數其餘半數限民四十一年二月十五日前付清（四）戤爾潑淋訴白羅去欠欵案結果本案兩造業經和解十二月十六日所下之判决應中止執行民四庭由俞襄讞會同美約副領事訊理（一）已故先施公司監督歐彬之妻歐譚氏請求給諭執管其故夫遺産案結果准照聲請人歐譚氏惠然延請代表愛理思律師之請將已故歐靈生又名歐彬之所有遺産照原禀及遺囑並合同各條件給諭歐譚氏惠然管理（二）陳順行有延梁棣佺律師請求給諭執管遺産案結果既經登報十四天無人反對准給諭陳順有將故母陳盧氏所有遺産照數管業（三）王敬臣訴王明生等借去方單私賣案結果展期一個月傳王敬臣到案訊明王明生有無財産再核（四）陳德圃延雷聲布律師訴徐少卿欠欵案結果准登申新兩報十四天着被告限内投案候訊否則缺席判决（五）王德全訴蔣子柏不還借洋案被告延甘維露律師代辯結果着被告蔣子柏照據本利清償或交九百元舗保先付利息此後照契約按期履行至來年陰曆四月底止堂費被告擔負借票一紙附卷 
來件 
[上海總商會照錄實業廳函]  
　　逕啓者案准籌振江北水災全省藝術展覽會幹事盧紳殿處函開本年蘇省水災江北一帶飢黎載道爲數十年來所未有殿虎等目覘地方狀况日與各界士紳集議以爲江北災區固重平時地方風氣閉塞亦難諱言若於消極籌振方法之中更寓積極之意實爲一舉而數善備爰擬就江都開設全省藝術展覽會徵集各學校工場商店成績物品佐以各種游藝利用省立第五師範學校放假期間假用該校擇於民國十一年一月三十日開會展覽兩星期除展覽劵貲贈品售傷價悉數充振請由義振會支配散放區域外所有送會展覽之學校成績工塲商店物品仍請各人批評予以表揚藉此開通風氣提倡社會不獨謀救濟於今日抑且溥樂利於將來當經詢謀僉同開始組織兹將設會章程辦事細則及擔任職務人員繕單請予察核備案一面令行省立各工塲及地方商會分别選送物品到會陳列并酌備贈品送會共襄義舉等因并附簡章到廳相應抄錄簡章函請貴會查照酌辦以襄義舉爲荷此致上海總商會 
　　籌振江北水災全省藝術展覽會簡章 
　　（一）本會舉行藝術展覽得贊助振其目的在使藝術直接受觀靡之　而爲賑欵間接謀補助之方（二）本會展覽物品之種類列舉如次（一）教育品（一）工藝品（一）美術品（三）本會徵集物品分贈品及非贈品兩種由出品人出品機關自定非贈品但供陳列展覽終丁後二十日内由會分别運還贈品則由會编列號數設法變價連同展覽售劵所得悉數充振除贈品必須由出品人或出品機關標明價格外其非贈品亦得標明價格前項贈品及非贈品兩種外加入售品一種由會開設臨時商店經售物品盈餘充振其出品人或出品機關自願經理售品事宜者由會支配場所但須酌量出貲助振其辦法臨時協議定之（四）本會對於徵集之物品須完全負責不使污損如出品人或出品機關志願派人駐會保管者尤爲歡迎（五）本會收受物品以民國十一年一月七日即舊歷辛酉十二月初十日爲止（六）本會會塲設於揚州大汪邊省立第五師範學校内自民國十一年一月三十日即陰曆壬戌年正月　日開幕展覽日數臨時定之（七）本會於展覽物品外並舉行一切游藝事項得貲一併助振其辦法臨時協議定之（八）凡送本會展覽之物品由會延請名人批評以適當方法表揚之（九）本會於展覽竣事後應將各項收入支出詳具報告俾衆週知所得振欵報由江蘇義振會支配（十）本會辦事分總務徵集陳列講演營業游藝奬務編輯文牘會計庶務等十一部不設會長每部設主任幹事副主任幹事各一人由發起人公推之（十一）本會處理一切事務悉依辦事細則其細則另訂之 
公布欄 
[江蘇高等審判廳]  
　　民庭判决　錢選清與楊守仁爲田地糾葛上告一案（判决主文）原判除駁回道光十八年間一契八百步地之部分外撒銷發滬上海地方審判廳迅予更爲審判其餘之上告駁回上告審訟費應由上告人負擔十分之八被上告人負擔十分之二▲孫大生與徐朗周爲典地涉訟上告一案（判决主文）原判撤銷本案發還江寗地方審判廳迅予更爲第二審審判　以上十二月二十二號 
[上海地方審判廳]  
　　判决主文　（民一庭）一件判决周守仁與陳烈生米欵糾葛一案主文振華廠所欠民泰米行洋六十八元八角應由陳烈生負責償還訟費歸陳烈生負擔▲一件判决鮑福卿與徐海榮等因追欵損失涉訟一案主文李海榮應償還原告人飯食費洋八十元四角原告人其餘之請求駁回訴訟費用歸徐海榮負擔▲一件决定蔣雲屏與金秋舲債務糾葛聲請撤銷假扣押一案主文本廳民國十年十二月六日之假扣押决定准予撤銷▲一件决定張文榮與李朱氏房屋糾葛聲明抗告一案主文原縣假執行之批示及命令併予撤銷　（民二庭）一件判决陸榮華與陸秋餘等爲田單涉訟控訴回復一案主文本案應由本廳第一審繼續審理▲一件判决華雲泉與陸陸氏爲贖田糾葛控訴更審一案主文本件控訴駁回本審及本判决前上告審訟費均歸控訴人負擔▲一件判决江憲成訴韓嘉深煤欵糾葛一案主文韓嘉深應償還江憲成所經理之姚福泰煤號洋一百二十六元訟費歸韓嘉深負擔▲一件判决張德富與陸家明因爭妻糾葛一案主文周阿大認爲原告人之妻被告人不得爭執原告人其餘之請求駁回訟費兩造各半負擔 
　　批示　一件丁貴卿狀領租契租摺由租摺准領至租契應俟　務人薛自忠山屋後給債務人具領仰即知照此批▲一件丁貴卿狀交租洋由准交此批▲一件蘇銀漢狀務脫離親戚關係請求　案由狀悉黄振邦係爾何等親屬順　與振邦何等身分振邦改後有無家屬　狀均未叙明無從查核所請備案不准此批▲一件郁仲榴狀保陸子英由准保此批▲一件金龍生呈爲胞未具棄留養在家請求備案由呈悉查爾妹是否因華冠臣遺棄而回抑係私自潛歸無從開悉所請備案之處應毋庸議　批▲一件鄭葵甫呈爲娶妾變性請求備案由呈悉　妾悍逆實屬不明大義姜母孫氏從中唆使尤爲不合着即理勸毋庸備案一批▲一件朱鶴卿狀請傳訊由狀悉此批▲一件朱鶴卿狀交田單由准交此批▲一件應女狀請執行由狀悉此批▲一件本紀香狀交欵洋田准交餘欵着速繳案毋延此批▲一件唐壽林狀交租地契田准交此批▲一件盛如松狀交訟費由准交此批▲一件唐壽林等狀保丁紉秋由准保此批▲一件唐壽林狀保丁紉秋由　速查報該店所存鐵器等件不足抵償案欵碍難准予具保此批▲一件朱輔臣狀請銷案由狀悉准予銷案此批▲一件朱金壽狀交欵洋由准交此批　以上十二月二十一日 
[上海地方檢察廳]  
　　批示　顧汪氏狀悉候送回級審判廳　辦此批▲張錫麟等狀悉據訴吳植培捲貨潛逃果有實據仰即來廳候訊此　▲裘晉祥狀悉所訴是否屬實候李少卿等解　後再行　辦　批　以上十二月二十三日 
[上海地方審判檢察廳]  
　　布告（第一二三號）爲布告事照得本年十二月二十五日爲擁護共和紀念日本兩廳遵例應停止辦公一天惟是日適值星期日查照通例應於二十六日補行休假一天合行布告仰訴訟人等一體知悉特此布告廳長梅貽榖黄用中 
[滬海道公署]  
　　批示　一件袁鳳墀等呈爲造謡栽害疑駭環生聲明實情以靖驚擾由呈悉查此案現奉省長指令業經轉行該縣遵照在案該民等應靜候解决毋自驚擾此批▲一件李裕慶呈爲上海縣公署處分不當依法提起訴願請求决定由呈圖均悉仰上海縣知事派員查勘明確據實呈複核辦此批 
[淞滬警察廳]  
　　批示　車延高批來呈已悉查本案未據該管警區呈報到廳無從查核所呈是否屬實其中究竟有無别情仰候令行五區警署查復核尊此批▲劉景澄批來早及粘報均已閱悉但此案既係掛失止付於前當然作　廢摺自無備案之必要枊即知照此批▲薛善之批據呈已悉查本案當時已據報告警所有案則毋庸來廳　凟　批▲陳伯文批呈悉准予給文前往可也此批▲郭師禹批來呈及繪圖均閱悉准予通令查緝可也此批▲徐瑞　批呈悉准予派探值查務獲贓犯解案究辦此批▲胡思甫批呈悉查本案屬於民事範圍不　特察之事本廳無備案之必要仰即知照此批 
 
 

Page 17

 
 
自由談 
閒話 
[江蘇學校演說競進會二日記（二）] [  俞長源]  
　　余坐後約三十多分鐘演說員已凡六易以五分鐘之光陰甚短少也第十一十二兩演說員均三女師之派選手演講時之音調態度及發揮演題之内容諸多可取惟國語未盡嫻熟且時雜土音（即徐州音）不免减色至完結時已黄昏時候矣預賽中選者中等組計九人高等組計五人主席爲錢强齋先生評判員爲阮介藩黄任之楊瑞生三先生余於事後默加評判覺中等組以顧慰曾女士（一女師）爲最佳高等組以侯矅君爲最佳劉肇棠君能以粤人操國語（劉君暨南學校學生）且甚流利最爲可貴而高師附中之趙敏學君年齡在各員中爲最幼亦能從容發揮不紊不亂大概聽者心理以爲本屆競進會之奪得錦標者中等組之顧慰曾女士高等組之侯矅君爲最有希望者也十八日即競進會决賽之期是日余往會塲獨早恐蹈昨日遲到之弊也至二時始摇鈴開會時聽客已滿後至者幾無插足餘地回溯上年杜威博士來揚演講時地扯亦在此無此盛况也今日會塲主任爲盧少劉先生（先生本爲决賽評判員臨時改爲主席）評判員爲張福增張叔良等三先生昨日凡預賽中選者此時一齊登台計六中一人暨南一人三女師一人一女師一人五師一人高師附中一人六師一人三農一人此九人爲中等組又計南通醫學專門一人滬江一人高師二人復旦一人此五人爲高等組今日演說員之時問爲十分鐘較昨長一倍至按鈴規嵵遤如昨日首由胡大順君開始演說尚得過次劉肇棠君陳德貞女士趙敏學君至顧慰曾女士登壇時會場特别肅靜除女士演說之聲浪外雖細針墮地可以開響蓋昨日結果以女士爲最優聽者心理咸欲重聞偉論也如是次第講去再費一小時半競進會即告終矣未給奬前由盧少劉先生介紹黄任之先生演說題目爲本位之向上先生謂中國人革新後之所以不能進步者以國民近雖能活動然離其本位而活動往往陷入歧途致遭失敗故非力矯前非在本位上活動不可云云可謂切中時弊先生之意蓋亦有感於近新之小學教師與中學畢業生多投身交易所而發也 
筆記 
[悼玉記（四）] [  碧梧]  
　　范生聞其言雖稱善而意終悒悒不樂行期既屆玉姑更謂之曰孤身作客非家居可比飢寒飽煖當善爲自攝辦公當勤持躬宜愼此二言即吾之贈言君其誌之勿忘則所以慰閩中人者即云至矣并取一影片藏於范生之手篋中曰君每當念吾至切時可即出此觀之兩心相印則兩神自可相通君當見吾向君微笑也復以其新製之絲帶東於范生腰際曰驗君腰肢肥與瘦君歸來時當携此以俱歸則吾即知君在外之行藏矣范生一一諾之玉姑更欲有所言而已睫咽不能成聲范生亦不禁涙下古語云黯然魂消者别而已矣是不啻爲范生與玉姑寫照也范生既行玉姑乃大沈寂日惟讀書自遣興之所至即作詩以寄范生范生亦問日寄書歸述其近况雖魚雁時通而一段離情終莫能盡達每當月明之夕玉姑輒兀坐中庭望月懷人夜深不寐嘗發幻想曰使世界上無舟楫車馬之設則人類當不能出百里以外惟其有之乃使芸芸衆生添出無限離愁别恨是則舟楫車馬者雖爲交通之利器然自多情男女觀之是眞摧殘其幸福之勁敵也玉姑身本赢弱兹復爲情所困乃日漸清瘦第致書范生時則諱而不言反謂一寸芳心中雖滿藴愁恨幸能强自排解要亦無害於身心惟望君早日榮歸鬯叙離情耳玉姑如此云者蓋恐范生知其實情平添愁悶其知心熨貼有如是者然范生豈有不知之理來信中乃半爲慰藉之詞並詳述其近况之安適旅居多苦昔人所悲而范生則大言及一二揆其用心當與玉姑正同也一年後范生請假歸來既見玉姑始而駭其面貌之瘦　則愴然涕下曰吾累君矣吾心欲裂玉姑則强笑曰吾贈君之絲　亦曾携歸否吾 
[内閣之趨勢] [  易銓]  
將驗君腰肢矣 
影戲談 
[滑稽影戲雜談] [  踐四]  
　　近年以來我國人之癖影戲者日衆而以長片及滑稽片尤爲觀衆所歡迎蓋其義明顯而通俗易引起觀衆之興味也滑稽片尤能使人陶悅性情每當機聲軋軋時全塲歡笑之聲常相唱和焉以故却潑林魯克二明星之名稱道者尤逾於寳蓮羅蘭 
　　滑稽片（Comody）不僅盛行於我國也歐美諸邦之人民其歡迎滑稽片之盛尤逾於我國如却潑林與吉開科根之孩提一劇在美國時影戲院之映演是片者日至七次之多自清晨以至夜午院中人不能得休息焉 
　　善演滑稽劇之明星以却潑林及羅克享名爲最盛固也然除之二人以外遂無人乎是不然羅意范蒓達以滑稽影戲之后稱（Quean　of　Comedy）其餘如却兒茂蘭李毛倫文迭龍等及法之馬克斯林達咸能齊足而並馳與却潑林魯克相頡頏稱道之者正大有人爲 
　　數月前上海有影戲雜誌一書以印刷所被火一册纔出而即停版今聞該社將繼續出版矣已擇定以一月一日爲出版期特於二十四日及二十五日兩晚　座寗波回鄉會映演滑稽影片包括明星至十五人之多凡世界著名之滑稽明星蒐羅殆遍是誠廣告之新法亦癖影戲者之好機會也 
小說 
[納妾之果（二）] [  沈求己]  
　　彼母早逝父妾王氏工心計大得乃父歡母亡後即正位而爲繼室平居克能守婦道視彼一如己所出彼或偶與弟輩爭亦每先責己子余深爲其父慶得人豈意人心之難測有如舞臺上之幻術彼父死而王氏之故態乃大變 
　　彼父之死也彼年才十一方肄業於某小校彼家固素豐而王氏堅稱無現資喪費概假諸戚屬然竟不及余多由徐某一人爲之經手徐亦余素識蓋此間經董也其名人盡知之其行亦人盡知之事後未幾即逼令歸楚苟否者將没去其所抵田産幸事聞於余乃一人挺身出獨力爲之墊欵始得不受奸人欺余於此事自問良心亦可無愧也 
　　此後王氏之待彼漸薄非特撲責時加且勿許入校讀余因半子之誼安忍坐視乃携之來我家學費由余任之而仍使之入學校王氏雖惡余而余心則安矣 
　　去年春王氏忽復將某處之屋産賤價售諸徐事將成矣余聞之大不平力阻之王氏竟不從後余倍其價而自購之孰知此兒非特不知感反陰告於人謂余計謀其産子思之其良心安在耶如彼妄讀詩書不明好惡讀書亦無益因喚之歸暫學業於余肆日後能否自悟聽之可矣 
　　店主述竟憤憤然怒目視稚子好事者乃辭而退 
　　夏屋一所位於某路之北時方午夜萬籟寂然而一角小樓中燈光鐵露人語聲隠約可辯 
　　『君足趾不履此地者月有餘矣豈已别有所眷而乃忘情於薄命人耶儂自問無虧於君凡君有所求無不立應而君乃負心如是何其忍也儂固無如之何獨不畏天殛乎！』『噫！幸　無多疑僕安敢有負於卿實因事大忙卿當恕我』 
　　『儂非三歲兒此言何能信君蓋無事忙也』 
　　『否實大忙卿豈不知余前所私售之義塜乎』 
　　『乃爲此乎此數月前事也君竟爲此一忙至於今日耶嘻休矣』 
餘瀋[  薛雨孫]  
　　天生萬物必有用故雖牛溲馬勃取而製之亦可治病夫人爲萬物之靈若渾渾噩噩與世無補是與廢物何以異即潔身自好高隠山林者亦徒爲世界之廢人而已噫世界無廢物而何獨多廢人耶 
　　誌謝　上海斌社今日午後假座西門共和影戲園演藝除有新劇影戲雙簧等外尚有嚴芙孫君之幻術大有可觀昨承惠劵二幀特此誌謝 
　　啓事　民國十一年元旦自由談擬刋新年號以誌點缀敬徵應時稿件以五日爲限 
 
 

Page 18

 
 
   
 
 

Page 19

 
 
申報汽車增刊 
[投稿條例]  
　　（一）投稿本增刊者其材料以與汽車相關者爲合格 
　　（一）投稿者彷末須開明姓名暨詳細地址並黏名片每篇請自加單圈若篇幅冗長而乏興味及缮寫潦草字跡不易辨明者祇能割愛 
　　（一）登載之稿酌定甲種千字兩元乙種千字一元惟願取酬者投稿時須署名蓋章於標題下（署名不蓋章以却酬論）登載後隔月一日向本館取酬其取酬時之署名蓋章須與投稿時同 
　　（一）投稿登載時本增刊得酌量增删其字句 
　　（一）投稿如屬譯文須附寄原文如原文爲厚重書本則請寫明書名頁數以便查考 
　　（一）投稿不登載者原稿恕不發還 
　　（一）每期特闢插畫一攔凡於汽車有開之畫件一經登出分三種奉酬中種二元乙種一元丙種五角 
　　（一）畫稿須用綱筆或毛筆洋紙墨繪大小不拘畫法須整潔錄後得增减潤飾或不用原稿另紙重繪註明原名 
　　（一）投稿者信面上須寫明申報館汽車增刊部字樣 
評 
[汽車夫名稱之感想　省]  
　　俗語云「下等生意上等價錢」社會有此成見其對於開汽車者名之曰汽車夫固非偶然然有疑焉 
　　且就轉運方面而論推小車者名之曰小車夫推搭車者名之曰搭車夫拉黄包車者名之曰黄包車夫駕馬車者名之曰馬夫舉凡人等以力爲轉運者無不以夫字稱之而稱駕駛飛艇者則爲飛艇家開汽車者每月所得實較小學教員而上之稱之曰上等價錢確不過當若以開汽車者較之小車夫搭車夫等而謂之下等生意則何不並駕飛艇者而稱之曰飛艇夫耶以力而食所謂勞工神聖本無下等之可言我意以爲開汽車業實與小車夫搭車夫等不同蓋後者之要點在力而前者之要點在精明機器之作用故小車夫爲一種職業其資格以有臂力而止開汽車者則又進而須有科學之智識矣 
　　吾非曰小車夫等當爲社會所輕視亦非曰開汽車者之身價較小車夫爲高貴但曰小車夫與開汽車者確有不同之點在若混而稱之於開汽車者本身無甚應響惟開汽車者之責任將不過如小車夫等之轉運人貨而已而機器之作用非所應知此所以街頭之汽車夫風馳電掣日聞其輾斃行人也 
專論 
[建築行駛長途汽車縣道之一得　愚公]  
　　寳山建築行駛長途汽車縣道創議於去秋經交通局决定共分兩路由南而北爲幹路由東而西爲支略幹路自上海閘北起至彭浦鎭約六里自彭浦北至大場鎭約五里自大塲北至劉行鎭約九里自劉行北至羅店之北巿梢約七里自羅店北至太倉界之瀏河鎭約十七里共計路線長約四十四里支路自城巿西至楊行界約六里自楊行西至劉行界約六里自劉行西至廣福鎭約五里共計路線長約十七里路基寛度定四十尺高度由田中平地約加二尺兩旁開溝取土溝面寛各七尺底寛各二尺五寸深四尺視應需泥土多寡再行增損路面中間加石子寛二十二尺厚八寸復加煤悄均扯八寸兩旁留人行子路各三尺植樹地各一尺路面坡度定四十分之一團灣處曲線最小半徑定一百二十尺爲限度内灣不設坡度縱剖面應設坡度處定百分之一以上一切規定後遂於今春先將幹路各段同時開工先築泥路然後建築橋梁加石子舖煤屑一律限三月竣工詎料迄今尚未通車推原其故實因建築上手續未得程序所致兹將余所得爲將築行駛長途汽車道路者陳之以作借鑑焉 
　　一查建築鐵路工程逐段建築以次進行其法最妙蓋一班工人經驗漸深愈築愈善此次縣道則各段同時開工隨段隨地雇夫因各段夫役經騐之不同而工程亦以之参汽車与人力之比較鏡　作者題 
差不等勢須分段修整欲速則不達矣 
　　一路線劃定後當先築橋梁俾工程上應需各料可以直捷連輸也 
　　一建築道路或沿原路加闊或從田中加高田内泥土素已犁鬆宜於未開溝洔先行略爲壓實惟太重之壓重機不宜用因泥土太鬆恐陷下不能前進若已開溝後始用壓重機滾平恐兩旁太虚或至决裂否則亦已不能着力堅實矣 
　　一兩旁開溝宜囑工人靠路旁溝灘須成坡度切勿然壁立易致傾圯總之宜斜不宜直宜淺不宜深若泥土不夠祇得加寛溝面爲妥 
　　一路面加高之土若有取處以兩旁不開溝最爲安全 
　　一路中遇河道狹小不通舟楫者可塡之以瓦筒上蓋以土下則水仍流通無妨農家灌溉此亦節省建築費之一法也 
　　一宜多聘有經騐之工程師以監督之方可全路完整（乙種酬） 
 
 

Page 20

 
 
 [H申報汽車增刊第（二）版> 
[汽車引擎說明　張延祥]  
　　引擎淺說 
　　汽車何以能行動乎大概人答曰此機器也然機器有種種附圖 
不同者即以原動機論有蒸汽機煤氣機水力機油機等汽車之引擎蓋屬於後類油機惟油機或用黑油或用火油或用搿司令汽車則用搿司令者汽車用搿司令油機有數項傶點一機件佔地位小且無須鍋爐二搿司令力足車上儲數加倫油可行約一百英里惟搿司令價甚貴除飛機及汽車外他種油機多用黑油然機器何以能行動乎今以搿司令油機略爲說明搿司令係一種油質頗易燃着一經燃燒油立即化爲氣體氣體容積較油體大數千倍故向外漲其力非常之大在機器中油在汽缸中燃着汽缸四周及頂部均係鋼所鑄惟下部係一活動之汽缸餅能上下行動故汽缸中氣力不能向汽缸四周及頂部外泄祇能推動其活動之汽缸餅向下汽缸餅既下汽缸内容積增大故氣力減少放出餘氣江缸餅復上如是週而復始機軸得以轉動車得以行動猶諸火藥在槍膛中暴發槍彈因氣壓力向外射出惟在機器中其汽缸餅能上下耳 
　　引擎解部 
　　引擎在汽車前部外用鐵蓋若舉起鐵蓋即能見之惟引擎本體在中間其餘麥尼都化油器風扇打水機等均爲附屬品今先解部引擎之本體即普通統稱爲汽缸者實則汽缸爲引擎之一部分耳汽車中引擎有同樣之汽缸四只或六只以至八只十二只今可解部一只如第三圖（披斯愛羅牌Ｐierce-Arrow）以例其餘分條依所註字毋解釋於后 
　　（Ｂ）汽缸　此爲鐵罐大小如大號香烟罐對徑如哈百慕皮（Hupmobile）牌車汽缸爲三又四分之一英吋最大者亦不過四吋汽缸四周有隔層以通冷水 
　　（Ａ）汽缸餅（Piston）譯音畢四登（按我國汽車夫機匠等對於機械名詞均用譯音故以下均加註譯音庶幾不致誤會）此爲圓筒上部實質下部中空爲鋼製放入汽缸中能自由上下有彈簧圈使與汽缸適相緊合不致漏氣 
　　（Ｄ）連桿（Connecting　Rod）譯音康納丁勞特一頭接於汽缸餅用釘（Ｅ）接牢之下一頭接於曲拐（Ｃ）用釘（Ｆ）接牢之 
　　（Ｃ）曲拐（Crank）譯音克倫爲大軸之曲折處汽缸餅上下行動連桿上一頭亦上下隨之行動惟其他頭則摇動成圓圈曲拐亦隨之摇動大軸則固定不能移動祇能轉動如此使泊缸每餅上下之行動變爲大轴旋轉之行重（G）即大軸之斷而也 
　　（Ｈ）曲拐篇　此曲拐外面及下面之錕箱以保其中機件不受塵灰此箱底下儲油（非搿司令汽油）使汽缸等機件潤滑從（Ｂ）起至此止係汽缸部分下述汽門 
　　（Ｉ）入汽空　（Inlet　Valve）譯音凡而在汽缸兩旁有二門一爲入汽門一爲出氣門如圖中（Ｉ）與（Ｊ）汽門位置各式不一如兩門在兩旁者謂之Ｔ式如兩門同在一旁者謂之Ｌ式有兩門在頂上者如克利扶倫（Ｃleveland）車又有兩門一在上一在下者又如韋立司拿脫（Willys-Knight）車用捲筒式汽門（Sleeve-Valve）者構造不同 
　　（Ｊ）爲出氣空 
　　（Ｋ）（Ｌ）爲汽門一爲入汽一爲出氣圓形如銀圓大小能上下當推上時門四周有空汽可以出入如圖中（Ｋ）當落下時此圓形之門坐於墊内如圖中（Ｌ） 
　　（Ｍ）凸輪（Ｃam）譯音坎姆其所以稱爲凸輪者因此輪不作圓形其一部分突出此輪在汽門桿（Ｎ）之下與凸輪軸（Ｏ）一同轉動凸輪軸則有鏈條接於大軸（Ｇ）上當此凸輪轉動時其突出部分轉至上面推動上面之汽門桿使汽門開及再轉去其突出部分轉至下面於是汽門桿因彈簧（Ｑ）之力復落下圖中左右兩汽門一開一閉可以見此凸輪之位置 
　　（Ｐ）爲鍵輔使汽門桿不至歪斜（Ｐ）及置彈簧之處從（Ｉ（起至此止係汽門部門下述項上零件 
　　（Ｔ）乃燃燒處即汽油在此燃燒 
　　（Ｕ）爲螺絲蓋（Ｐlug）可以旋起以備修理其中汽門 
　　（Ｓ）係汽缸項大都與汽缸同鑄 
　　（Ｖ）亦爲螺絲蓋旋起後可指汽缸内部 
　　（Ｗ）係火星塞（Ｓpark-Plug）譯音斯派克撲洛上通電線用以點着汽油使之燃燒（参觀三期增刋汽車機械構造篇十五） 
　　（X）發動汽油杯（Priming　Cup）譯音潑來明克浦爲發動引擎時在此處灌油使容易發動（参觀三期增刋十六） 
　　各種汽車其汽門或有不同惟其汽缸部分則均相同此圖所示者其最普通者也汽車行動時軋軋作聲者即汽門上下之聲如在新式捲筒式汽門即寂然無聲此圖解剖亦不過其概略耳若得見拆卸下之引擎必能更爲明蟟（完） 
[汽車發展中國（李思聽）]  
　　今之憂時之士終日奔走號呼謀中國發展之計而不可得吾獨謂汽車發展中國得無迂哉雖然吾亦有說焉中國因山脈之隔閡交通不便風俗人情亦各異故難地大物博人衆終不免令日之勢於是關懷國計者力求交通便利之術使險阻之路履之若夷故建築全國道路之舉興以實行長途汽車之議夫以中國現勢觀之財窮力罷外僨累累欲建築全國鐵道難實行長途汽車易且火車不及汽車之靈便易於避險需欵亦不如火車之巨假使道路成汽車行交通便而中國之發展易矣此吾所謂汽車發展中國者也分陳其事如左 
　　（一）汽車關於教育政治之能力　吾國交通不便各地所受文化各相逈異故教育之普及極難苟全國道路建築成功汽車實行可使一國之人受同等之教育而教育之普及易使外來新潮同時及於全國易促全國思想之進步對於風俗人情國人接近既易可漸同化之當今力謀國音統一之際所藉汽車輸送之力尤大由是而無爾無我省界無畛域消無南無北意見自無背道而馳者何憂南北之不統一哉 
　　（二）汽車關於商業之能力　吾國内地出産不少每因交通不便各地價格亦不能一致土民因不知其効用亦不知外處之價值或以昻貴之物爲彼常用常食之料或以過時之物爲彼時髦之品奸商測知之以賤價向土民買出又以賤價向土民賣入故土民因損失而多貧奸商因壟斷而獲利夫商人有壟斷之心必無競爭之意志使汽車實現可將全國農産商品運銷國中可一價值可救貧民可杜商人之壟斷而促其競爭况商品流通商埠必盛全國商業之發達可指日而待矣 
　　（三）普及汽車夫之智識　自滬上行駛汽車以來傷人之事無日不聞於耳非無精於駕駛者特其少耳此皆汽車夫無普及智識所致彼對於汽車機件之構造及修理既不諳而行駛之技又未精欲無傷人烏可得哉况長途汽車實行以後所需汽車夫更多普及汽車夫智識之法設立汽車學校其要者也汽車學校之组織務簡而易辦俾能多設汽車夫始盛爲汽車計可不致受無識車夫時摧殘其機件爲地方之經濟其利一也爲種族計亦不致日日受汽車之傷殺爲地方之生活安寗其利二也此汽車學校實當今之急務也 
　　（四）培植製造汽車人才　工業人才以中國爲最少對於製造汽車人才尤覺寥寥故吾國内所用汽車多購自外國每年外溢言之痛心此吾所以有培值汽車人才之議者也中國學生留學外者多棄小趨大對於此道故多忽略製造汽車人才因少現在國内所用者類多外國陳舊之物此區區之道倘再不圖挽救工業前途寗有望耶培植之法或由地方考送歐美專學斯技或由地方選派在歐美各國實地考察俾此等人才歸國後即可製造然對於汽車應用之大學習之要尤望海内博學家時於報章發揮其言論以覺悟工業學者好高務遠之心則製造汽車人才將源源而來矣 
　　（五）設立汽車工廠　既有精研汽車人才即可自行設立工廠自行製造精益求精發展工業之精神一可以挽利權之外溢一可以興吾國之工業以十年培植之功施十年製造之技尚何需外貨哉 
　　總上觀之如是而道路成矣汽車足矣交通便矣商業盛而工業興矣實業敬育發達矣以吾國元料之豐將可使世界各國成需求於我欲中國之强盛也奚難然則利用汽車以發展中國奚不可者尚望關心國計者思及之（乙種酬） 
 
 

Page 21

 
 
[英國奥斯丁汽車廠之進步觀]  
　　英國奥斯丁汽車廠近年來對於製造上營業上大形發達故内部改組亦理中事也聞其改組之主要原因則在採用工廠經濟制使製造之費用極省出額反見加增售價因似低廉不僅於英國長橋廠基Longbridge　Worke重新佈置外並加建廠屋添聘工人技師以增産額電力廠另行改組至添置各種自動及半自動機械以合範圍較大之製邉聞今已完全就緒故其著名之奥斯丁二十號汽車Austin　Twanty産額銷塲日見暢旺且經各地之試驗足證共堅固耐用費用等等均較優勝兹略述該廠之情形如下　（一）南廠　全廠惫理機關在焉至於打樣研究以及製造上顧問各機關亦附設於此即以引擎及推進機二部而言已占地十七萬零二百三十五方英尺其他各部則有電氣部占地二萬七千九百方英尺鋼鐵板廠四萬二千方英尺壓板廠二千七百方尺工作廠四萬二千方尺打印間四萬二千九百四十八方尺施熱間二萬二千五百三十方尺飛機間等六萬八千九百方尺裝配間九萬六千六百二十二方尺引擎試驗間二萬二千七百四十方尺行駛試騐間二萬四千方尺修缮輪胎間等十萬三千五百二十五方尺木工間一萬二各方尺汽車裝箱間一萬二千五百方尺該廠於歐戰期内爲政府效力最著所有九時二砲彈均在本廠承造其硬壓廠爲英國最著名者改組後計用磚一百六十萬枚水泥三千噸石五千三百噸木料八萬三各立方英尺　（二）電廠　在南廠北廠之間裝有蘭開雪鍋爐十二架一千五百基羅華脫旋車發電機三座供應全廠電力五百五十伏而脫發動馬達無數（自半至二百馬力不等）有二大電幹及高力轉電電站 
（三）北廠　所有耕田機運貨車車壳均在此廠裝配總廠占地二十六萬四千方英尺所有機械均極精美每年新添工具在九百餘件以上鍊鋼廠規範極大設置完備近更添築廠屋多所以應各種需用 
（四）西廠　專爲製造車身之用前爲辦公室後爲工廠占地二十一萬一千八百八十九方英尺所有鋸木運料均採最新制度油漆間設備尤屬完美並有貯車貯食等棧會集室可以座人二千四百餘更有汽車出租處其規範之大於此足見一斑矣 
（五）以上所陳均在英國長橋地方此外在法國之利愛高德地方亦設有分廠距巴黎約三十五英里占地三百英畝房屋則占三英畝附設電廠等每年産額極旺即以耕田機一項而言每年能産二千輛僅敷法國之用云 
（六）此外在英國之倫敦及孟却司德城亦有分廠至於白魯塞爾亦有合責工廠云 
[黑特生汽車銷路觀]  
　　美國米西根省之黑特生汽車公司開辦之第一年製造普通汽車三千輛其製造方法異常精密所出汽車均能經久不壞在第一季終即銷售四千一百零七輛甚有供不應求之概其機械之優美於此可見次年銷出之數計五千四百四十八輛在一季結算時有先來定單而未得汽車者頗多此種之成績及每年銷路之發達可謂出人意料本年中分給各處出售者計五千五百輛在一九一三年該車之六隻汽缸樣式車始出現於世而四隻汽缸之汽車亦同時發現銷數達六千一百十四輛而該廠之六隻汽缸汽車成爲世界之最大起造者在一九一四年該公司四隻汽缸汽車即停止不出現時專製造六汽缸車以擴大該公司之營業是年此車出售世界各處計七千輛至結算時有三千張定單不能趕造供給自一九一五年六月至一九一五年終製造六汽缸車八千輛隨時銷完云 
[對於有汽車者之數建議（景譯）]  
　　（Mustrated　World） 
　　能自開之貯汽車室之門 
　　汽車之駛入貯汽車室中則往往必先開其門然後可駛入然此甚費手續不如置一機關使能自行開關則較爲便利且可省時間法以鐵板一裝於貯汽車室之前此板下有機關通貯汽車室之門迨汽車行徑其上則門能自行開矣而車可安然貯入絶不費手續惟此自行開之門於冬天雨天更覺其便利云 
　　濾器宜常清潔之不使有阻滯之患 
　　汽車之最大阻礙爲汽油（Gasoline　Line）管之阻滯蓋汽油管阻滯則油之入機器中較平常爲少而汽車之速率亦因之而遲故開車者雖欲增加車之速率實不可得以無充份之燃料也此阻滯物大蓋爲細毛與灰塵積於濾器上久之入於汽油管中欲去之甚難故預防之法當常清潔濾器不使有灰塵等積於其上致有阻滯之患也 
　　油之不能射入之處當用有壓力之油壺 
　　汽車之機件中當常揩以油使减少其磨擦力而易於行動惟有數部份油不易儲入故當用有壓力之油壺則油自能射入也 
　　蓄電池於每兩星期當加以清水 
　　汽車上之蓄電池於每兩星期中當加以極潔之清水惟不得過鋅片半英寸以上所加之水最好用沙濾水因水中如舍有雜質易與液體起化學作用而使電流减弱惟水之置入當用量水注射器則不致有過多或過少之患此量水注射器（Hydrometer　Syringe）有汽車者所當具 
　　防竊汽車賊之利器 
　　近有人發明一種電機專爲防止竊汽車賊此電機一頭通於舵上他端則通於喇叭上當主人下車時則將機關撥開苟竊賊入車中將舵旋轉則喇叭能自鳴主人聞聲即可捕之 
　　燈之裝置法 
　　汽車之前有極大之燈二使開車者能見前面之物並可使他車避讓惟此二大燈之下應裝二小燈直射於地面使開車者知地之高低而駛車之遲速也 
　　貯車室之門上當貼以行車時刻表 
　　貯車室之門上當貼各種表如火車時刻表則可知火車開駛之時刻本人外出之時刻表則一入汽車室前即可視見不致忘而致失時刻惟此外更須貼一汽車速率與時刻之比例表則自何地至何地僅須時若干俾不致有過早或失時之患則於光陰經濟方面實大有扶助焉 
　　開車者當備一極長之手套 
　　長袖之手套可防衣袖之污穢蓋有時修理機權如用短袖手套則衣袖必爲油所沾污大不經濟故如備一長袖手套於修理機械時不致沾污衣袖此外如修理火爐等亦多可用之 
　　修理障泥板法 
　　汽車上之障泥板最易撞壞如不修好則於行動方面殊不使利且有損於橡皮輪也故於行動時偶一不愼被他車撞壞則宜速修理之法以木板一方直置障泥板於地之間上面施以力則板自能直而車可安然駛行也 
　　開車者當保護自已之眼 
　　於日光中開駛汽車陽光直射於眼簾甚傷於眼或使眼一時失明車行失其方向或與他車相撞甚爲危險故於汽車前玻璃上面當裝一綠色絲織之禦光具始可免陽光之侵放眼簾也 
　　小汽車最適用於一人 
　　英國某近發明一種最小最輕之汽車此車重僅一百五十磅售美金三百七十五元此車之速率此車之穏固一如大汽車同且其所據地位甚小故獨身者當購此汽車最爲適宜 
　　汽車中當有適當温度 
　　汽車頭中内置冷水用以保存汽車之適當温度蓋無冷水則汽車中必有極大之熱量發出苟駛行時間過多甚至爆發惟此中之水不得過法倫表一百七十度而水之沸點在二百十二度故不得過此度至冬日則汽車頭上須保護以器勿使水之温度在一百七度以下致汽車速率减小也（乙種酬） 
[開映汽車廠影片]  
　　本埠靜安寺路龍飛汽車行刻由美國運到司多德培克汽車廠Studebaker　Motor　Car　Factory影片全套舉凡汽車之製造及裝運以及該廠之辦事等種種舉止莫不畢現幔上准於本月二十九號即星期四晚在本埠四川路一百二十號青年會殉道堂開演龍飛汽車行印有入座劵往觀諸君可先向該行面取或函索云 
[汽車常識]  
　　購車須知　（盛爕圭） 
　　汽油居車繳之第一項無論購買何種不能憑兜銷一人舌須試車時將車上路錶號碼首先抄錄及量所載之汽油若干至駕試後重錄錶上號碼再量汽油以油量數與號碼分算則顯明該車每一加倫Gallon汽油能走若干英里依此標凖可防止駛車舞弊 
[問答]  
　　（一）汽車之汽缸四只六只及八只與價值之貴賤行駛之快慢馬力之大小有否關係以上數事 
　　（二）鄙人常聞人言汽車行時有聲其車之機器必不佳但摩托脚踏車行時作轆轆之聲其機器是否不佳 
　　（三）汽車有一種行時後部發出淡綠之汽有幾種則未見其意何在 
　　（四）滬上汽車種類之多大别可分二種其一用汽油其一用電汽則不多但二種車價值如何費用保種省但行駛則電汽車一無聲此是否電汽車之優等 
　　（五）運貨汽車行時久發熱車夫用冷水倒機器有否害及機器　曹雲甫問十二月二十一日 
　　更正 
　　十號本增刋汽車機械構造第九行第八及十三字「鋁」爲手民誤排作「鉛」按鋁係Aluminium質輕鉛則質反比鐵重固有來函詢及者特此更正 
 
 

Page 22

 
 
常識 
常評 
[不學好樣] [  箴]  
　　我國人勗勉兒童必曰學好樣責備兒童必曰不學好樣民國之幼稚誠若兒童而一般武人政客官僚何不學好樣者之多也 
　　限制軍備各國之好樣也我國裁兵之呼聲雖高除陳炯明外有繼起裁兵者乎此不學好樣之證據一 
　　賣買選舉非好樣也而毫無政治知識之高等游民乃非常熱心於選舉以爲他人賣票買票我何爲不賣票買票廉恥道喪而人心風俗幾至不可救藥其有若他國政黨表示其利國福民之政見者乎未之前聞也此不學好樣之證據二以彩票射利非好樣也而素喜狂賭預備上臺之財政總長所宣布之政策謂某國以白鴿票立國我國何不可仿行若廣東省之寗捨賭餉千三百萬而毅然禁賭彼若未聞也此不學好樣之證據三 
　　嗚呼今日之國家大柄盡操於此輩不學好樣者之手欲國事之不敗壞寗有倖乎 
經濟 
[商業問題之研究（續）] [  吳東初]  
　　零售業　（一）零售概論 
　　地位　零售業所居之地位極爲重要因無論實業商業均以人民爲主體零售商與顧客有直接之關係亦即經營商業之最後一步零售業之興敗須以顧客爲轉移而商業上應有各事之手續迨至零售業爲總其成矣 
　　宗旨　零售業與顧客既有密切之關係則其宗旨似含對社會應具一種類似服務的性質簡言之即須獲顧客之滿意而得其歡心商業上因地點之不佳或所抱之政策背謬以致失敗者恒多然因不思服務或未得顧客滿意者雖一時不即失敗亦必經社會之淘汰而終歸於失敗也譬如索價過巨者社會自有力以抵抗之蓄意壟斷者社會亦能破壞之或另謀他物代替之廣告與售貨不符以欺詐失却信用者顧客終必不與交易故欲於商業佔永久之優勝者不可不有遠大的眼光作長久之計算諺云「長線放遠鷂」信哉斯言乎 
　　顧客　並通零售商往往對於顧客缺乏正確之觀念例如商塲上所習用之「盡力要索」「窮其所有」「在我掌握中」「容易錢」「捉團頭」「一了我的鉤」等等常語即可窺見商店欺侮顧客之態度實近代商業所當力求矯正之也猶憶美國波斯盾城某巨店設有商業補習所學生均即店中人員一日該店總經理詢學生曰「本店老板何人乎」學生答謂「貴總經理也」總經理摇首曰否復問「本店眞店主爲誰」學生答曰「某大股東也」該總經理曰否卒以無人答出即笑謂學生曰「實則本店之眞老板是一般顧客耳」按此項問答之價值在使店友曉然於店業之勝利在能昨顧客之信任而已 
　　店友　能否獲得相當之店友蓋爲零售店應行研究問題之一此問題之研究吾人不得厚責任何方面也舊式之商店範圍簡單同事省少店主躬自監督店友隨時實習需要店友之困難較少即本店店友不見高明他家店友亦無特長故此種店友尚足以維持昔日之商店今則不然大店林立競爭益劇内部組織極爲複雜外界售術更爲新穎貨品分部店主改爲經理退居經理室内店友少與晤談即乏切磋之機會應接顧客全恃當事之呼店友各自爲能店友之與顧客關係直接其於本店所負之責任不爲不重大是則良好之店友誠各店所急切需要而不可多得者也 
　　學徒　吾國舊制今日之學徒明日之同事就地植材意亦良得第沿用多弊爲人所厭大抵小店學徒不啻童養厮僕所謂三年滿師無異作三年奴隸究其所學何事可不細述此種制度舊有一般小店行之尚覺可以維持其原有之商業現狀若近來新設之各大商店亦欲藉學徒爲店友則覺其緩不濟急故就商業學校培植一般商業人才斯爲適當耳 
　　四要點　零售業應行研究之問題極多如廣告陳烈等等兹僅就每一交易之成功言有不可不知者四即店友貨品售况顧客是也如言店友須注意其體格本能教育經驗與德性如言貨品當知性質構造用途價值若論售况當知觀察顧客之心理而利用心理學也如言顧客須知迎合其性情而使交易底於成也總之零售業在今日已成一種專門學問即所謂零售學也其主要根本即如何使購者滿意而本身獲其利也從事商業研究者其可忽諸 
道德 
[觀人法] [  莘圃]  
　　昔山巨源見王衍曰神情明秀風姿詳雅然誤天下蒼生者必是人也郭汾陽見盧杞曰此人得志吾子孫無遺類矣兩公之觀人誠明且允哉曾文正公善觀人其所用皆福德兼備之士故所至成功自非若平常風鑑家僅於聲音顔色中求之也因擬觀人法八則以告世之有用人責者 
　　（一）視瞻　正其瞻視氣靜神凝望之儼然可畏即之藹然可親者君子也視瞻平正神氣冲和殷然如有慮淡然若無爲者亦不失爲君子若目光熌爍神氣散亂恒左右視而目瞬不絶是則詐僞之小人而已 
　　（一）言語　言近指遠聲清而越隠惡揚善温厚和平令人聞而生敬者君子也不苟言不苟笑樂道人之善不炫己之長亦不失爲君子若雜言無序詞煩而理寡或隨人上下或拾人牙慧或苛論古人或訾警當世是則辯給之小人而已 
　　（一）喜怒　喜怒不形寵辱不警得之不以爲樂失之不以爲憂簟瓢陋巷自全其天誰毁誰譽付之公論君子也怒不至盛樂不至極不乍愠乍喜不或忻或戚亦不失爲君子若恩怨分明睚眦必報好同惡異患得患失得譽則喜聞過則怒然厲内荏量淺易測者是則反覆之小人而已 
　　（一）氣度　豁達大度汪汪如千頃波澄之不清揚之不濁者中華民國　和平　鏡蓉 
君子也禀性狷介不苟取與廉潔自好不同流俗崖岸自矜疾惡過甚者亦不失爲君子若多愛憎多疑忌恃才傲物鄙吝横生受恩則忘之有怨則匿之小有得失耿耿在懷是則狹隘之小人而已 
　　（一）動作　立如松坐如鐘進如日朗退如水流不疾不徐無偏無倚者君子也大庭之上意氣逸豫步履安詳幽獨之中指視綦嚴衾影必愼亦不失爲君子若坐臥不正手足屢摇進則皇顧駭愕舉止無措退则急遽無狀傾跌失儀者是則浮躁之小人而已 
　　（一）交際　乍見淡然久而彌篤道旁偶值藹然可親光風霽月和氣照人者君子也儼然道貌令人落落難合與之訂交則終始不分厚薄親疏不失分寸亦不失爲君子若覿面則親愛如昆弟轉背則嫉惡如仇讐有事相求則脅肩謟笑無所不至無事雖至親骨肉淡漠遇之是則儇薄之小人而已 
　　（一）食息　飲息寢處隨分自足淡泊寗靜無所妄求君子也達則列鼎重茵視爲固有窮則曲肱飲水樂在其中亦不失爲君子若美膏梁厭藜藿爲口體之奉常戚於心有時作客則狼吞蠶食饜足後已作主則視錢如命草具雜進是則貪鄙之小人而兇 
　　（一）存心　陰行善事深恐人知有時反遭詬詈終竟忍而不較者君子也宅心忠恕無所益於人亦無所損於人與人無忤與世無爭亦不失爲君子若口盜聖賢行同巿儈小事則違道干譽大事則忍心害理損人利己而人不覺内忌外寛而人不知是則陰賊之小人而已（未蓋章） 
衞生 
[茶社酒館之衞生] [  周浩若]  
　　茶社酒館中之共用杯箸等物人盡知其不合衞生吾無論矣此外尚有於衞生有碍者即茶社以未沸之水作茗及酒館以敗餒之饌饗客也在前項則匆忙之際應接不暇不俟水之沸騰遂遽以作茗其中微生物尚未盡死人苟飲之鮮有不生病者後項則未經售完之食品爲顧念血本計不得不將其售出然食者無故而餐已敗之物其能保其康健乎右上所述俱營業茶社酒館者之祗知利己而不顧損人僕實有所見而言非故爲此語以毁人也吾日望茶社酒館之主人及早覺悟幸勿輕視衞生而惜區區之金錢與夫短少之時間致罹人於疾病也且人不幸而生恙則必受醫藥等費之損失己之所得者小人之所失者大於心安乎（乙種酬） 
法制 
[主刑與從刑之區别] [  吳子雍]  
　　暫行新刑律中第三十七篠之律文分刑罰爲主刑與從刑二種凡死刑無期徒刑有期徒刑拘役罰金等皆屬主刑從刑則爲褫奪公權與没收二種其根本互異故性質亦從而不同就其重要者言之主刑有隨事實之輕重而加減之之規定從刑則否且主刑可以獨立加之於犯罪者從刑則不能單獨以之加於犯罪者進而言之主刑爲生命刑身體刑自由刑等項從刑則爲榮譽刑與財産刑之二項尤有應加注意者則從刑中之褫奪公權須在科徒刑以上之刑者方得適用之其科拘役與罰金之刑者皆不能受褫奪公權之刑也（乙種酬） 
問答 
[黄俊民問]  
　　芋爲我國大江南北黄河兩岸農産大宗而其禾葉之汁爛後呈黄色液體民曾試之染綢得美麗之橙黄色曝之不變濯之不去是大可供顔料之用較之製自煤膠中者有過之無不及但爲液體不便販賣國中不乏染色化學專家用何法即得其固體顔料乞示之 
[福明問]  
　　鷄鴨鵝羊毛爲吾國輸出品由内地採集搬運到滬乃與洋商交易其鷄鴨毛等宜如何裝置收集之時宜經過如何手續福明對於此業心欲一試奈頭緒茫然尚祈海内業此者有以賜教 
 
