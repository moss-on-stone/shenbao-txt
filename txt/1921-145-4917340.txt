# 1921 - 145 - 4917340

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[眞解决] [  冷]  
　　國事之眞解决自不易言矣即以現在政局言之雖經津京間屢次之會議其去眞解决尙遠也 
　　其一爲財政之當局問題其二爲張勳問題此二問題之關於政局在局外人視之至爲微細而今乃一則懸職而無人一則暫隠而時動旣無决心而定其處置於一途又無能力以使之永伏而不發僅以塗飾又術苟掩目前如是情形其能解决也耶 
　　今夫眞解决者必先有眞力量眞决心以爲之前驅也今以滿局庸庸求容之人其力量决心自無待言而彼張勳輩者反得挾其力量决心以相凌矣嗚呼其不可慨也耶 
[命令]  
　　五月三十日大總統令此次庫倫事變實由少數外蒙莠徒勾結舊俄軍官刧持活佛進擾蒙境肆掠廛市殘殺商民迭據旅庫各商呈述被害詳情凡我邦人同深痛憤其在庫王公喇嘛人民受其刼制無由自拔躬罹災害呼籲尤殷日前召集在京各蒙古王公曁呼圖克圖喇嘛等徵集羣策僉以蒙民受害至切亟盼國軍所指早奠邊境以拯羣生本大總統顧念國土淪於荆棘蒙衆陷於水火斷難坐視人民之疾苦一任異族之憑陵是用准如所請决定大計整肅師旅迅圖戢定兹特派東三省巡閱使張作霖兼充蒙疆經略使所有一切剿撫計畫付以全權便宜行事其熱河綏遠察哈爾各特别區防務緊要均與外蒙軍事息息相通必須呼應靈敏始可收指臂之效各該特别區都統應一併歸該經略使指揮節制以一事權至於後方策應諸待援濟並應由直魯豫巡閱使曹錕兩湖巡閱使王占元隨時會商妥籌辦理該使等公忠體國必能艱難宏濟早定蒙疆俾蒙民共登袵席有厚望焉此令 
　　五月二十七日大總統令陸軍部呈請授白象庚爲陸軍步兵中校安玉珍爲陸軍砲兵少校史大榮爲陸軍二等獸醫正富鴻興爲陸軍三等軍需正均照准此令 
　　又令陸軍部呈請任命趙吉祥爲陸軍第二十七師騎兵第二十七團團附應照准此令 
　　又令陸軍部呈安徽督軍公署軍需課課長王警鉒安徽陸軍第四混成旅步兵第一團第一營營長郭同仁請免本職均照准此令 
　　又令陸軍部呈請任命陳溶爲安徽督軍公署軍需課課長李文彬爲安徽陸軍第四混成旅步兵第一團第一營營長均照准此令 
　　又令陸軍部呈准黑龍江督軍吳俊陞咨請以榮安陞補索倫左翼總管應照准此令 
　　又令陸軍部呈准正白旗漢軍都統麟光咨請以廣成陞補參領松峻陞補副參領桂昌泉順陞補印務章京慶海博錕陞補公中佐領均照准此令 
[專電]  
　　北京電張勳出處早在三使會議打消張又持復辟始末記要挾照上年要求特赦時手段謂若不爲我帮忙我便付印某某兩方受迫派人婉商謂請張勳多薦幾人爲援蒙出力將來可得異常保案張猶未允（一日上午十二鐘） 
　　北京電奉使請准鎭撫使改爲經略使署由庫回京人員留署効力張景惠鄒芬仍充正副司令先鋒隊駐居庸山海兩關儘奉軍改編集中張口以滂江爲第一線預期兩月盪平蒙亂（三十一日下午九鐘） 
　　北京電端節財政毫無準備將有小銀行十餘家爲政府牽倒因此項銀行不量力貪圖重利拼命爲政府墊欵而到期不能還本勢必擠倒（一日上午十二鐘） 
　　北京電敎職員代表五十餘人今日又赴敎部索欠由陳任兩司長接見馬李諸代表陳述索欠理由並質問國院究竟有無具體辦法陳謂敎育當局已發表不能代爲負責雙方辯論甚久不得要領代表等聲言今日不得確實辦法誓不出部但迄申仍無結果（三十一下午九鐘） 
　　北京電敎職員組成清欠委員會推出代表十四人日至敎部坐索夜半始休今日馬次已與靳商定先發兩個月訂午後一鐘開部員會議三時接見敎職員代表即將確定辦法對衆表示（一日下午三鐘） 
　　北京電昨馬鄰翼赴院謁靳爲王迺斌硬拉入閣議馬以未就職不敢發言（一日上午十二鐘） 
　　北京電敎次馬鄰翼今午到部對部員演說有四種感觸當此敎育風雨飄搖之時希望同人協助挽救（一日下午三鐘） 
　　北京電財政靳將自兼籌欵由潘次擔任（一日下午三鐘） 
　　北京電陜軍界及商會聯電留陳樹藩詞頗激烈（一日下午三鐘） 
　　北京電陜鎭嵩軍四路統領柴雲陞等亦電擁陳樹藩請收回閻督陜令（一日下午二鐘） 
　　北京電烟酒銀行請政府提倡補助院交財部審查（一日上午十二鐘） 
　　北京電顔外長赴漢係視其胞弟病况外傳顔懷辭意非確 
（一日上午十二鐘） 
　　北京電滬寗局長任任傳榜路政司將任孫多鈺（一日上午十二鐘） 
　　北京電領袖葡使病劇醫生勸赴北戴河療養領袖公使將輪新任法使費郎（一日上午十二鐘） 
　　北京電院處電察熱綏前派蒙王雲丹桑布宣慰外蒙兹加派熙中將鈺等赴各盟旗宣佈中央德意希飭屬照料（一日上午十二鐘） 
　　北京電滂江訊俄蒙匪二千數百人由桑旗東竄向林西經棚一帶已發生戰事勢甚猖獗已派馬隊三營赴多倫協防（一日下午二鐘） 
　　北京電據報崴埠戰事日軍對新黨實行監視有利用謝氏組織沿海州政府之謀（一日下午二鐘） 
　　北京電甘陸電馬鴻賓索餉械無力再撥現劉存庫率部突至文縣陜鳳翔戰事未定新俄黨將抵敦煌防務吃緊餉械俱缺（一日下午二鐘） 
　　北京電新楊電俄舊黨兵由宰桑戰敗欲入塔城已電張道尹阻止惟餉械兩絀請飭部速發（三十一日下午九鐘） 
　　北京電院復鄒芬艶（二十九）電所陳匪黨西退至哈木牛爾地方距滂六百里查匪蹤靡定仍虞進擾應嚴防勿懈（一日上午十二鐘） 
　　北京電桂陸密電粤軍攻桂形勢日急據探員報告欽廉封川三水四會粤軍民軍已下動員令桂省軍官士卒莫不激昂惟陳炳焜林虎陳坤培陸裕光派遣前方軍隊統共不足百營請卽催促閩贛軍隊速向兩廣邉境出發俾資挽救（三十一日下午九鐘） 
　　北京電德奥船十只始爲大逹租用期滿由裕豐包租分租華洋商期限不等裕豐係段靳張關係傅良佐僅出面者現某主將此船售却三百萬以二百五十萬作中比航運公司華股五十萬作政費但海部以派船爲海部承受反對此議（一日上午十二鐘） 
　　北京電王懷慶請以京外地租撥作九門巡緝隊費部以按月發欵並無積欠不准查步軍統領月定九萬九千添練巡緝隊加五萬元兩共十四萬九千元（一日上午十二鐘） 
　　北京電閣議（一）黑煙酒局長改趙世澤（二）許受衡王樹榮調蘇豫高檢審長均通過（三十一日下午九鐘） 
　　北京電農部將實行改組更名實業部所有官制從新改訂歸併爲農林工商漁牧鑛物四司卽付閣議取决（三十一日下午九鐘） 
　　北京電本日令汪士元免職鈕傳善爲財政次長又令馬龍標爲恒威將軍（一日下午七鐘） 
　　北京電各界聯合會訂江（三日）日開國民大會爭敎育費（一日下午十一鐘） 
　　天津電聞張作霖定冬（二日）日赴小站閱兵江（三日）日返奉（一日下午十鐘） 
　　漢口電王督東（一日）晚十一時半到漢比乘楚義巡艦渡江（二日下午一鐘） 
太平洋路透電 
[征蒙之進行]  
　　三十一日北京電近數日内張家口一帶軍事大活動總司令鄒芬五月二十六日抵滂江三十二旅與五十二旅兩旅長昨接開往張家口接應滂江軍隊之訓令鄒總司令囑察哈爾第一旅長入京與政府商辦任蒙人鐡倫蒲里氏爲征蒙鄉導員聞洮南奉兵一隊已奉命堵塞向東退走之蒙俄軍參謀部電諭滿洲里軍隊設法截斷蒙俄軍之糧餉交通 
[地方行政會議]  
　　一日北京電地方行政會議已採納縣自治及縣議會選舉施行法交由内務部呈請總統批准以命令公布審查委員會現正考慮省參事會與市鄉自治法一俟决定後地方行政會議之事務即可告竣今日會議曾提及巴塘問題衆議應視該地爲都統所轄之特别區此議大約將付審查　 
[北方近事記]  
　　一日北京電鈕傳善將代汪士元在財政次長潘復之任無更動 
　　一日北京電政府贊成任蒙藏事務局副總裁逹壽與世彦（譯音）爲蒙古宣撫使逹現赴東蒙世現赴西蒙志在向蒙人解釋征蒙目的並勸諭蒙人内嚮 
　　三十一日北京電日人現向中政府交涉天保山至圖們江鐡路之敷設權此事刻在交通部考慮中 
　　三十一日北京電司法部宣布十月二十三日至二十五日在北京開律師會議 
　　三十一日北京電荷使署前曾代盧森堡國照會中政府謂盧爲中立國故該國人民之産業爲中政府没收者應請發還聞中政府以所請尙非不合擬即答覆 
[南方近事記]  
　　三十一日香港電香港電聞報稱唐紹儀現赴廣州海軍總長湯廷光已辭職孫中山現招募國防軍第二師粤桂談判决裂豫料戰事難免陳炯明擬即赴西江察視防務 
　　三十一日香港電廣州時報稱廣州警察已奉命防阻仇港舉動如有公共集議志在鼓吹排斥香港者可嚴厲取締 
　　三十一日香港電廣州時報云機匠聯合會商向粤漢鐡路廣三鐡路與電氣公司提出加給工資縮短工時等項之要求該會領袖現由陳炯明傳見以期與僱主協定調停辦法粤漢鐡路與廣州水泥廠現允讓步 
[日本近事記]  
　　三十一日東京電比京日使署已升爲大使署 
　　三十一日東京電中日事務會六月十五日開常會 
請中國公使與日人紅會主任與會屆時日本派往中國災地之辦賑員將提出賑災報告 
[東俄近事記]  
　　一日海參崴電前政府共産黨人員已由日兵保護前赴哈爾濱新政府致電旅順口謝米諾夫勸其勿與聞時事赤塔消息美國商業團中之亞卜特氏與台維斯氏曾於五月二十二日謁見克拉斯諾斯奇柯夫氏互談頗久反共産黨之支隊携機關槍已出現於伯力與海蘭泡之間國會議員之選舉將依照一九二○年臨時州議會政府所定規則實行 
 
 
 

Page 5

 
 
   
 
 

Page 6

 
 
世界路透電 
[德國之時局]  
　　三十一日倫敦電柏林時局現極嚴重因巴伐里亞總理通告柏林彼以遭遇堅强之反對不能依照協約國哀的美敦書於六月三十日解散國民軍三十萬名英政府現正力迫實行此舉德政府已匆遽召集國會如不得已擬用兵力强制實行 
[上西萊西亞之糾葛]  
　　三十一日倫敦電衆對於現抵上西萊西亞英軍之地位頗爲憂慮蓋波蘭叛黨之占地顯由法軍默許英人往勸德人勿操切行事但德人難免不與波蘭人衝突則英人恐不得不放棄其消極態度萬一英人不能恢復互爭區域内之秩序德人勢必出助之於是將引起危險之時局牽累協約國中彼此之交誼高等會議現已無限期展緩法國各報刻力迫總理白里安氏勿屈服協約國英法兩國政府今仍互以公文往來昨日法國又有一牒文謂法政府之意今未便立即召集高等會議且英法兩國總揆今方注意内國政治此舉碍難實行文内建議專家委員會應即赴上西萊西亞草擬分地之報告一面宣力勸德波兩國政府恢復秩序 
　　三十一日倫敦電協約國國際來因倫敦高等委員團中之英國高等委員司徒亞德爵士已被任爲上西萊西亞公民區域協約國政府處之英國委員 
[英國之礦工談判]  
　　三十一日倫敦電諾汀漢夏等礦工已投票拒絶政府提議解决煤礦爭點之辦法但礦工之投反對票實因礦工以爲首相意欲强迫仲裁之故昨首相聲明並無强迫仲裁之議事勢遂變礦工聯合會書記何志氏聲稱工資問題當由礦工與礦主雙方决定之無庸招致局外之人如礦主現願提出標準工資較前議稍大者之辦法則雙方間隙可大減衆視何志此言爲趨近和平之一步 
　　一日倫敦電地方礦工會議今雖紛紛通過反對接受政府最近提議但目下之爭端已有近於解决之徵象路工與運輸工聯合會取銷抵制外煤之舉衆視爲路工與運動工因見當局不難得必要之勞工運輸外煤故不得不見機屈服且工廠今有用油以代煤者有大鐡路公司兩家近以油驅使機車賴以擴張車務而紐開塞爾産煤中心點之電車亦用油開車此爲礦工所不能不覺悟者也礦主今須俟倫敦會議後再行答覆何志氏之提議惟無偏袒之各界皆覺爭端有趨近解决之象以爲本月中旬礦工可以上工云 
　　三十一日倫敦電路工礦工聯合會已完全取銷抵制外煤之舉 
[新芬黨之地雷]  
　　一日倫敦電海姆泊夏聯隊之兵一支隊携聯隊旗在柯克郡宇恰爾附近進行之際爲叛黨數人用電氣機關轟發地雷一具死六名傷二十一名餘生者開槍追擊叛黨拘獲數人 
[美國之禁酒律]  
　　二十七日華盛頓電前國會加州議員藍陶爾氏促請衆院司法股員會主張將禁酒律推行於夏威夷菲列濱及佛琴島議員逹愛氏反對此議謂菲島獨立問題未决時不得施行此舉且謂禁酒律不應强施於不願有此之民　　二十七日華盛頓電衆院司法股員會不承認以啤酒爲醫藥品 
[日太子行蹤記]  
　　三十一日巴黎電日太子已於今日午後抵此海軍總長内務總長總統與總理之代表均在車站迎迓各報均載有歡迎文日太子即驅車赴日使署 
　　一日倫敦電日太子以英金千鎊致警務長充警廳所辦孤兒院經費 
[汽車比賽之新速力]  
　　三十一日美國英第亞拉波里斯電米爾登氏駕一美國所裝之汽車從事五百哩之賽駛以五點四十四分六十五秒鐘畢之每小時平均行八九·六二哩此爲破紀録之速率米氏名列第一次爲薩爾斯氏 
[各國近事記]  
　　三一十日萊浦齊電現已開審第三戰事罪犯勒滿氏勒滿乃某化學廠之哨兵被控虐待俘虜 
　　三十一日華盛頓電據某要津稱政府已派員探詢外國政府關於締結裁减軍備國際條約之意見現信政府希望列强之一將此事提交高等會議 
　　三十一日墨京電駐墨美國代使與哇里岡將軍之談判進步甚佳預料美國不日將承認墨西哥政府 
　　三十一日喀爾喀特電印度豪拉地方有工人五千名罷工要求增加工資百分之二十五 
　　三十一日巴黎電今日巴黎交易所英金收盤價每鎊兌佛郎四七·○五 
[朱爾典論在華宗敎]  
　　三十一日倫敦電宗敎討論會今日在開倫街旅館舉行常年早餐會由朱爾典爵士主席朱謂道德與敎育之變遷甚巨實無疑義該會在華之前途不可限量惟如何可以施敎於不開通之人民實爲一大問題蓋欲華語純熟非終身學之不可也 
　　更正昨日所發三十一日倫敦電云下院通過議案准將政府資借與保險計畫施於帝國各處及英國在遠東之所有地一語兹得更正電謂「帝國各處」句後當爲「除印度及英國在遠東之所有地外」 
國外要聞 
[德國敎育之改良]  
　　中美新聞社柏林通信云上星期間新德意志已從事於敎育上之改良由諸大學高等學校退職之敎授年在七十左右者着手施行今欲應此新共和國之需要并符合共和國要義以改良敎育制度其事良非易易經無限之大困難而始得規定一種形式學校書籍皆須更改書局中已經印就之書籍因之存積不能發行學校中對於課班之課程與演講須擔保以新精神爲根據學校敎育應忠懇盡其天職則於青年之前途大有裨益矣通信員嘗往謁敎育總長康拉恩斯克氏恩氏云德國最大之階級政治以階級制爲根本第以行政各部論所付俸給幾分爲一百級辦事者之官銜亦稱是此等官銜並不觀其個人辦事之才能而頒與亦並不隨加俸而陞轉但一及辦事年限即可得之今共和新政府成立已將等級大事減削由百數而減爲十三爲尊重民治主義起見亦將官銜裁去惟有功者另得懋賞對於俸給一層亦改良之階級制度亦特見於行政各部即初等學校敎師與高等學校大學之敎師間亦大分階級此種階級實有背民治主義之精神爲今之計應將階級剷除而單級敎授制度實爲吾等目的所在也敎育總長今日所處之地位在此杌隉未定之德意志最易受人攻擊其所主張者如各學校一律撤除前皇小像也如公共假日之重訂也舊國旗與新國旗之爭辨也奇特福勃騷亂之判斷也皆爲敎育中問題而引起人之反對者現今德國敎育上已見改良者如强迫敎育紀念日之假日學生之出游應受敎師之監察體育上之操練應增加時間每星期中應有半日作游戲外此又有一呈送入政府則請政府許以將鎭中私家所有適宜之地充公作游戲場所之用普魯士現方有宗敎上之改革故敎師等亦可免授宗敎課大學學生之困難則爲不易解决之問題恩氏之言云吾極望以新制度許與大學學生即將所有存在之大學協會及俱樂部併合爲旗幟鮮明較小之團體而能於各大學之管理上得發言權此事之改良深得各方面熱誠之歡迎即反對共和政體者亦表示贊同對於排斥猶太人一舉恩氏以英國之行動爲言而主張敎育上不分國際與民族界限恩氏又云民族之相仇學校課班之擁擠與職業上之競爭遂使猶太人幾無立足之地此種困難亦非同化所能遏制竊謂大學中不當有民族觀念而拒絶此輩猶太人也 
國内要聞 
[王占元出京回鄂]  
　　鄂督王占元此次隨從曹張入京滯留日久前日「二十九日」鄂督署參謀長方日中忽來一萬急電報催促王占元出京王遂於昨日（三十一日）上午六時十五分專車出京王氏此次南旋本定取道津浦路南下經寗溯江赴漢因接閻相文電謂岳州本師撤兵後趙總司令以岳州爲湘省轄境有派魯滌平所部接防之說王氏主張由鄂軍塡防覺非趕行回省布置必致坐失事機故將原定計畫改變逕行歸任將來由鄂再赴蘇贛出京時到車站送行者除總統府代表徐邦傑國務院代表張調元外有步軍統領王懷慶警察總監殷鴻壽京兆尹孫振家及張景惠許蘭州等各要人王氏對衆答謝後即行上車而去頃據保定歸客所述謂王氏於十一時半抵保曹錕與王承斌及駐保上級軍官均到站歡迎王氏下車後即與曹氏同乘汽車赴舊縣前街本宅沿途懸旗結綵軍警林立氣象頗爲森嚴午後二時曹氏特在光園（即曹所居之花園）備宴爲王洗塵保定總商會亦定於今日午間宴請王氏大約今日（三十一）午後五時當可啓節回鄂至張作霖氏則仍無確實行期據聞前晚順承王府尙有重要會議關於財長人選問題亦曾論及張氏主張此席最關緊要無論如何須於日内正式任命因軍事進行與財政關係特多不可無人負責大約張氏須俟經略令下軍費解决方可出京也 
[最近成立之兩日欵]  
　　北京晨報云政府最近有兩筆大借欵將要成立完全都是日欵（一）吉會鐡路借欵這筆借欵傳說已經很久了本來是葉恭綽任内就要辦的因爲有人要擠他出閣他就樂得推在别人身上聽說這種借約上星期六下午八時已經簽字欵額是二千五百萬九二交欵契約的當事者中國方面是交通部日本方面是南滿鐡路會社新任路政司長王景春簽字之時稱病未到（二）烟酒借欵這筆欵本來是向美國方面磋商的去年烟酒署獨立之初張壽齡已經着手進行了當時提議的欵額并不甚鉅有人說是值不得冒此不韙張氏力言這不過一個引線將來由此進步可以磋商大欵嗣後即按著這個主意屢次交涉都是案而未斷直到最近因爲美國方面磋商不成轉過來和日本三菱公司磋商欵額是六千萬圓已經很有眉目專等三菱主人來華就可定局這筆欵借成之後烟酒稅要抽到百分之二十五以上兩項都是政界消息最靈通的人傳出確不確雖不能一語斷定然而要是大家不注意恐怕難免不成事實也 
[陳樹藩態度不明]  
　　陜事仍混沌 
　　陜省易督問題近日形勢尙在混沌中據駐京陜省某機關所傳消息謂陳氏現尙處冷靜態度並無宣布自治之事惟最近所來密電中有業已預備一切之語究係預備交代抑或預備抗命該電頗不明瞭且陳氏撤換業已多日陜省並無留陳拒閻之一電到京雖陳與陜人感情素惡然以督軍而運動三數團體拍發挽留一電以裝臨去之門面亦非辦不到之事乃並一電而無之則其不肯藉文字之虚張而爲實力之準備亦未可料至陳之兵力外間所知者雖祇有一師二旅但聞自安福失敗之後陳已著著爲保守地盤之準備近來新招之兵不下十餘營惟恐中央阻止故此項新軍均未呈請任命而陜人亦多以土匪目之故謂陳之不至於閉關抗命者未免過於樂觀之語但現洛陽張福來所部已開入潼關馮旅閻師亦於前昨兩日先後開拔或者陳措手不及不得不遵命交卸但此均非日内所能解决昨日國務院已接得陳氏來電其文如下樹藩待罪秦疆於兹五載自維薄德貽累地方人禍天災相循迭至撫躬修省莫補時艱方虞竊位之譏久作避賢之計只以桑梓所關責任所在父老昆弟之付託者至重元氣休養如何匪風消長如何起視創痍能無愧憤私心自誓但得掃除障碍蘄進安寗即當解甲歸田遂我初服至軍閥專横方鎭遞及每讀唐史輙爲廢書執古衡今變本加厲樹藩痛焉每思身爲其先力矯此弊况值新潮激盪自治聲高當順其軌以導之斷難逆其流以遏之而具絶大阻力於其間者厥爲督軍制故去歳曾有廢督之建議雖不得請未敢或忘今何幸遠承德蔭於前此陷落各都邑力征經營已收回三十餘縣現狀亦均次第恢復麥秋大有民氣以和中央俯鑒微忱量予内擢俾釋重負實體恤之有加錫以崇銜更報酬之逾格知足不辱老氏吾師一俟新任入關遵令交替其未解除職務以前所有地方治安仍完全負責知關綺注謹此布聞陳樹藩儉 
　　據旅京陜人所談謂陳氏前電係一種緩兵之計其對中央任命之閻相文雖不敢公然反抗然彼深知此次更動陜西靖國軍代表確奔走其間故發作如是之速因此痛恨于右任郭堅等不共戴天决計趁未交卸以前將于郭等殲除淨盡以洩其憤彼時戰端既開或未肯容易交卸惟陜中子彈全恃豫督趙倜由鞏縣兵工廠接濟自陳與于右任郭堅等交綏後子彈所存無幾而張錫元一旅又在潼關横斷陜豫交通陳氏即欲跋扈於勢亦有不能又新督閻相文决定帶馮玉祥所部第十六混成旅進陜馮旅素稱善戰陳樹藩亦未必敢於輕試現馮旅已繼續向潼關進發爲進陜軍之先發隊又于右任郭堅二人對於新督聞亦已表示援助是陳樹藩業已陷於重圍苟運困獸之鬭必無良好結果可以斷言云 
[敎職員赴部索債第一日情形]  
　　馬鄰翼之敎育次長兼代部務發表後敎育部總算有人負責八校辭職敎職員乃於昨日（三十）午前十一時前往索欠計八校代表五十餘人到敎育部後由秘書陳任中徐鴻寳接見首由聯席會議主席馬叙倫發言請其將全部欠薪完全發出並質問其國務院公函旣言敎員薪水停發職員薪水即發何以至今猶不肯發出職員之薪水所謂儲欵以待者於意云何但無論如何本日非將全部欠薪發還不可云云陳秘書先以許多不敢負責之詞相搪塞並云諸位若要陳任中說話則可要欵則無力量經代表嚴詞質問後陳語塞乃答應即赴國務院與總理或秘書長商量不料陳去許久並無確實回答代表等乃在部午膳候至下午三時半陳秘書始以電話召徐秘書赴國務院代表等則在客廳開非正式談話會又在部花園撮影是時陳秘書又來電話謂國院郭秘書長以敎育部當局本日已發表郭秘書長不能簽字領欵馬叙倫答以本日同人等來部爲預定之事並非因部長發表始來若謂郭秘書長因敎育當局有人不能簽字則國務院致敎育部公函已經數日數日前可以簽字時何以不簽字此顯係無理搪塞無論如何非有確實答覆不可陳秘書又無詞以答代表等以在部久候無人接待遂飭部役往請本日在部之社會司長高步瀛代表等隨即跟往社會司高步瀛拼命跑回家去代表等乃往參事廳適參事秦汾在廳乃請其出來相陪至五時四十五分徐鴻寳秘書由國務院回部仍以旣有次長不能簽字爲詞不肯負責代表等不允至下午六時半仍全體在部並言苟無確實回答全體代表將在部度宿此昨日下午六時半之情形也 
[鄂高師代表與王占元]  
　　武昌高等師範學生因該校經費無着特公推代表蔡紹牧陳彦蘇家祥陳敬等來京向府院曁敎交財三部呼籲該代表等到京後以學校設在武昌與王占元關係綦重特上呈請其維持并懇准予傳見面陳一切旋得王覆函約於二十七日晨八時接見蔡等屆時往謁力陳該校危險狀况請其設法維持王言余來京多日對於此事并未片刻去懷惟中央財政奇窮財政總長發表許久迄今不敢到部目下端節遍近軍政各費苦無分文此話更從何處說起即京内各校敎育風潮亦因經費無着相持兩月仍無解决希望言之喟然貴校成績素好余甚願爲國家多培人材詎能聽其停閉爲維持現狀起見擬分兩種辦法（一）即日電劉省長就近撥欵維持現狀（二）代向政府交涉速籌的欵爲根本之救濟請諸君即日回校以免久曠功課云云言畢贈川資百元半價車票四張各代表固辭未獲受謝而出聞昨早王氏特晉謁交通總長張志潭對於武昌高師經費有所接洽 
[公債局整理舊債消息]  
　　自元年公債開始換發新債票一般持有元債者紛紛向内國公債局請換聞該局自五月二日起截至二十日止共計倒換元年債票逹二千零五十二萬八千四百七十元之多蓋因六月一日該公債付息期近一經換得新票即可持領息銀也 
　　愛國公債第五次還本逾期已久現聞内國公債局以該項公債旣歸整理内債案内辦理自應早日清還以昭信用已定於六月一日開始付欵遵照呈准辦法概照票面金額七折計算計實付現洋二十二萬八千七百五十三元所有還本期限仍照歷年公債成案限於三年以内支取 
　　八年七釐公債第四期付息本年八月三十一日即將到期聞内國公債局以此項新票亦須提前換發除已向印刷局定印七釐債票外現定於六月二十日開始換發仍照元債換票辦法先行掛號發給收條俟十日後憑條換領新票 
　　此次政府實行整理内債所有基金一項除交通部已將四月份應撥之五十萬元如數交與總統務司收存外現鹽務署亦將四月份鹽餘項下應撥公債基金一百五十萬元如數撥交總稅務司分存上海中交兩行收入公債基金賬上 
[外交部清查中日懸案]  
　　外交總長顔惠慶以此次日本召集内閣大會議改變對華外交方針關係我國至鉅亟應將中日未結各案提出清理俾便應付昨特傅諭各司趕速將大小未結積案一律提出預備分配清理據該部人員云中日未結各案共有三十餘起計（一）延琿交涉案（二）厦門交涉案（三）大連烟土案（四）大連金本位風潮案（五）到期日債案（計八起）（六）山東案（七）藏匿禍首案（八）鐡路借欵案（計十一起）（九）中東路案（十）日俄新條約抗議案（十一）五站擊斃日兵交涉案（十二）解獲佃山等交涉案（計二起）（十三）日人在哈埠設郵抗議案（十四）日人在華境解散韓人機關交涉案（十五）東京留學生郭某被毆交涉案（十六）日領抗議商埠局章程案（十七）長春日本工部局徵收房捐交涉案 
[中東路形勢險惡] 外交兩部將討論辦法 
　　中東路形勢岌岌昨聞政府接哈爾濱急電謂該路職員暗中受「謝米諾夫」「關逹基」之指揮者甚多因之技術部特開會議於滿站渥局長詹總理及俄路總辦均列席並約華代表加入會商維持該路辦法計查明東路截至五月底止共虧四百餘萬若不接濟三百萬則該路勢必不能維持現護路軍司令部正在預籌方策一面請政府從速接濟該路經費以維持内部昨外交部已請交通部派員日内在外部特開會議討論辦法聞關於此事外交部刻已預備分三項討論一清理欠入欠出議定具體辦法俄法等輸送軍隊欠欵八百萬元請其分次攤還未付收者約一千二百萬元須催請從速撥交以資彌補該路欠出者約逹二千萬有零須决定分别以收入者分别償還其餘月虧之數及應行修補者則以借欵暫爲塡充一共管問題酌採張使及宋督辦條陳另行商議對付蓋共管問題内幕中實爲日本方面所鼓吹之主張欲對付此種交涉所有中東路根本改革問題須在一定期内將改革計畫完全訂妥公布一整頓營業問題此事完全爲交部權限内問題須由交通部提出詳細計畫案共同審查 
[直隸煤礦事業之近况（靜觀）]  
　　直隸一省煤礦頗富惟規模較大之廠僅有十餘所其餘則大都資本短少采用土法殊無足觀兹就調查所得述其十大煤礦之近况如下（一）開灤煤礦此係華洋合辦之惟一大礦但中國方面不過徒擁虚名一切實權咸操諸英人之手資本二百萬磅共分六處在灤縣唐家莊地方者由開灤礦務總局直轄之礦工僅有二百餘人所産煤量年不過千餘噸在灤縣唐山·西北并·林西三地方者其礦業權之主名則屬於開平礦務有限公司唐山原領礦地三百零方里三百畝西北井原領礦地二十七方里四百二十畝林西原領礦地六十一方里六十畝唐山工人最多總計有一四八七九八三工年來頗形騷動即兩星期前尙且大罷工一次斯處産煤之量頗豐年約六十餘萬噸價及二百五六十萬元西北井總工數有七十餘萬林西亦相埒林西煤之産量幾與唐山不相上下而西北井則只有二十餘萬噸三處所納礦稅共十五六萬元悉繳農商部在馬家溝趙谷莊兩處者其礦業權之主名則屬於灤州礦務有限公司蓋開平灤州兩處礦業雖經合併以後統一於開灤總局而其舊名則仍沿用固未嘗完全消滅也馬家溝之原領礦地計八十八方里四百八十畝礦工總數近百萬産量六十餘萬噸年繳礦産稅八九萬元趙谷莊原領礦地一百七十四方里四十畝總礦工數一百六十餘人産量一百餘噸年繳礦産稅五萬數千兩規模之大利益之厚六廠中當以此廠爲最矣綜計六處每年所産煤量在三百二十萬噸以上礦工每日平均總數一萬四千餘計納礦産稅三十餘萬其他稅二十餘萬（二）井陘煤礦規模亞於開灤資本共五十萬兩現股與地股各半其最初創辦者爲德人定明中德合辦成立於光緒三十四年民國六年我國對德宣戰由農商部派員將該礦完全收回派礦政司長邢端任井陘礦務局總辦派未到任之福建實業廳長張景光任總工程師一駐津一駐井接辦以來頗知整頓現計礦區三十方里合一萬六千二百餘畝全年出産之煤五十萬噸價值二百數十萬元全年總工數一百餘萬年納礦産稅五萬餘元近自中德商約簽定我政府之意頗願將該礦備價收回聞德商已有允意而海軍部日前提出說帖於閣議擬軍艦用煤取於該礦蓋因以前所用軍煤係與開灤訂約該礦主權非盡操諸我一旦有事緩急殊不可靠故有改用井陘礦煤之議亦以該鑛行將完全爲我所有也（三）臨城煤礦該礦爲華比合辦其主權由直隸臨城礦務局與比國蘆漢公司共操之資本共二百餘萬元有礦地九百餘畝年産烟煤十二萬噸價值約六十萬元總工數約三十餘萬年納礦産稅一萬八千餘元（四）正豐煤礦公司該礦在井陘純屬華股資本六十萬元領有礦地新舊兩區共四百七十餘畝年産煤量七萬數千噸價值十餘萬元礦師從前用洋員今則改用華員以前資金不及六十萬上年始增加股本擴張營業現任總經理爲段啓勳（五）柳江煤礦公司該鑛在臨榆縣資本七十二萬元其礦地僅有七方里年産煤量不滿十萬噸蓋該礦創始於民國三年至四年始實行開采辦理未久故成效尙未大著也（六）鷄鳴山煤礦在宣化縣主權屬於京綏鐡路局創始於前清三十二年純係官股有礦地一萬九千六百餘畝年産煤量六萬七千餘噸總工數十八萬除礦區稅免繳外年納礦産稅約八千餘元（七）寳興煤礦在臨榆石門寨資本二十四萬元純係華股礦地不多年産煤約一萬二千餘噸經理張起富（八）興業煤礦在臨榆上莊坨地方資本五十萬元創始於民國五年僅在礦地三方里年産煤不足萬噸經理劉汝林（八）民興煤礦在井 
 
 
 

Page 7

 
 
陘白土坡地方華股二十萬元民國四年始創立故産煤頗少（九）磁縣官礦在磁縣西王看村華股八十餘萬元開辦於民國三年原有四處一在磁縣西王看村一在王家莊一在上莊一在河南省之武安縣薛村現在只有西王看村一處餘均於民國六年秋被水淹没停辦該礦採辦未久産煤甚微（十）易昌煤礦在易縣魏家墳地方民國七年始開採資本十萬元已繳其半經理張仲連有礦區三方里九十七畝出産煤量爲數甚少 
[閻相文督陜與河南（開封通信）]  
　　直魯豫最近之新形勢 
　　直魯豫之現勢其中堅不在保定而在洛陽夫人而知之近日據外面風傳吳佩孚邇與曹使微有不洽有自樹一幟之志此說固爲一般神經過敏者揣測之詞然吳氏最近爲各方面有力者所忌從中挑撥或亦勢所難免惟决不至於離曹而獨立也近人測吳均謂其有覇中原之志而趙氏近有入奉嫌疑且威風屢挫已如釜底遊魂其地位早晚必有人取而代之聞當副使署未設時吳幕次有人詢吳何不於濟南保定兩處擇一而處吳氏摇首不答蓋吳氏之重視洛陽大本營未敢輕移一步者正以有京隴兩鐡路在其掌握故也吳氏部下健將如王承斌·蕭耀南·閻相文·董國政·張福來·穆文善等十餘輩就中閻相文頃已被命督陜查閻之督陜係即前月李濟丞銜吳命赴京謁曹之結果據洛陽方面人言吳之保閻意在欲以陜西爲豫西屏藩三省之外再加一陜可成中原犄角之勢直魯豫之根本局面因而可固證以吳氏新近所言「陜不早入直許蘭洲輩將自東徂西實行扼中原後路」其旨趣已可想見因許入陜西則吳將於洛陽以外無可發展也至吳之所以不肯自督關中而必推轂閻相文者因己目下尙不欲太露頭角耳京漢沿途北起新鄉南至武勝關所有空闊地塲儘爲吳軍支配佔作操塲多以一千人爲一組至少亦三百人以上視地形廣狹爲定每日均課以五小時之特種操練最近洛陽大本營又盡將舊兵裁汰至數千名之多吳曾向人言「今後仍將照此辦法兵在精不在多老弱而多不若少壯而寡」說者謂吳氏此言頗爲中肯日昨直軍第二十四師在新鄭舉行閱操式吳氏偕該師師長張福來·同赴新鄭閱操一時刀光旗影鼓應角鳴吳高立將壇上演說大致謂生民凋敝國勢凌夷衆兄弟旣爲軍人便當以愛國自愛卹民循紀爲首要如有擾及民間本使當立斬以徇須知法外無恩守恩惟法望共勉之云云（詞長從略）隔日吳即遄回洛陽詎知忽發生一極離奇之事即某系遣使來洛離間吳氏是也此事外間知之尙鮮聞此人係一有名政事十日前奉命來洛吳氏初頗重禮繼見其言詞狂妄竟觀吳脫離曹氏謂如肯他投願任所有餉械當時吳即拍案大駡左右即挾其人而出不使再言吳怒猶未息竟將該氏交付軍法處看管並電曹使示懲此事迄今眞相尙未大白姑録所聞以觀究竟可也 
[重慶學商之大衝突]  
　　重慶學生五月二十日因檢貨引起商人之惡感二十一日商學聯合會會長趙賢生邀集學生代表在重慶總商會開商學聯合會討論辦法不料正在議事之際突由某某等號預僱之流氓多人四出閉門將學生圍毆當傷學生代表六七人拉去四人學生團代表數十人奮勇抵禦拿獲商人四人交城防司令部看管拉去之學生代表由警察廳長與川東道署敎育科長負責飭商人放回受傷代表醫藥由肇事商人付償如發生侮辱喪命等事惟該商號是問日貨完全焚燬各學生始允可散去詎江北中學學生行至狀元橋又被商人預買之力夫多人迎頭攔擊學生受重傷者頗多并圍去十餘人力夫被獲一名仍交城防司令部受傷學生送往醫院調治城外學生夜宿於川東師範學校是日江北中學學生袁成松江北小學學生張書潘正元學生聯合會長劉實秋等受傷最重潘尤危險巴縣小學生董沛泰逹育學校王正德聯合中學校徐國卿程積中等受傷較輕其餘受輕傷者尙有三十餘人巴縣中學劉星斗潘芳徽楊之軒巴縣小學劉濤黄開秩彭應昌師範傳習所胡陳哲等八人失踪未有着落晚十鐘學商代表在川東道署會議無結果二十二日晨道署總務科長至川東師範學校與敎職各員會商并約該校學生及留宿該校學生四百餘人開會會畢因學生尙有一部在巴縣中學集合又至該校開會兩處學生俱主先懲辦禍首結果决定要求當局擔保現時危險取締被收買之力夫逮捕五家肇事商店主人胡政宣陳宣三黄老板劉國光陳祓康五人交由法庭懲辦并查封該商店是晚學生聯合會又在巴縣中學集議决定要求官廳條件如下（一）懲辦已經查出之主動者及力夫（二）對於打死打傷之學生應如何解决（三）捕拿商學聯合會正會長（四）以後不許再行發現日貨（甲）各商號之日貨若與商學聯合會所存貨物底册符合者許其照常出售并由川東學生聯合會蓋章方能發賣（乙）各校組織檢查隊按月檢查務在絶清來源（丙）此次商學衝突以後若學生查發商人不得恃衆毆打學生及他種無理對付（丁）凡已至日貨限陽曆某月售完未至之貨則令其就地出售（五）懲辦二十一日所交之商人（六）懲辦以後購買日貨之商人（七）學生以後若有他種應辦之事各官廳當負嚴重保護之責二十三日重慶各校敎職員復在巴縣圖書館開會商議維持辦法到敎職員六十餘人開會結果决定由勸學所敎育會敎職員聯合會推舉代表向官廳質問并分兩層辦理（一）現有各校敎職員每校各舉一代表向官廳質問（二）質問後結果如何再開會解决當由衆推定代表二十四人并擬向官廳質問三條（一）當日行兇力夫糾聚至數百人即在城防司令部門首何以事前并未覺察嚴重干涉（二）學生傷害如此重大當塲擒獲之商人力夫數名何以不即審訊嚴辦主使乃事隔三日仍無辦法（三）旣由學生全體控告主使人犯要求逮捕縱謂尙無確據但旣有原告指名具控已搆成重大刑事嫌疑罪犯官廳何以并不逮捕議决後即在川東師範學校齊集向城防司令部質問又聞各校學生以此次學商衝突本係少數商人所激成與一般公正商人無涉擬組織一講演隊以巴縣第二女師校學生擔任沿街講演勸一般商人勿受愚弄并說明此次查貨係履行舊有條約非故與商人爲難又請軍隊同行以免發生意外之事二十三日午十二鐘各校學生又由川東師範學校整隊至城防司令部請求逮捕禍首因城防司令未在部改至道署道尹謂刑事罪犯之逮捕與處分係法庭權限應向法庭起訴各校學生復至城防司令部請願結果答以所獲商人力夫須依法移送檢廳懲辦學生謂商人力夫不但毆傷學生且擾亂秩序以城防權限論亦應治以相當之罪城防司令部方面又謂尙須會議學生遂各散去各校學生又於二十四日開會籌商辦法并由學生聯合會通電各方請主張公道電云本會遵商學聯合會雙方簽定抵貨公約於五月二十號在德和恒源吉慶檢出日貨多件當衆認明遵約焚燬少許餘候開會解决次日在商會討論辦法之際本會代表僅十餘人突被該商串通私買日貨之裕成通天錫生德生裕等號集衆數百人圍攻多帶重傷各校聞耗往救殊奸商預買力夫千餘沿街截擊命在旦夕者二人重傷者三十餘人失蹤致生死不明者十餘人迫急泣懇主張公道云云聞各校學生對於此事主張若不得圓滿解决即實行示威運動 
[閩中戰事之醖釀（福州通信）]  
　　閩省汀漳厦門兩鎭守之規復未久而粤之孫中山已就總統職李厚基雖曾致電反對孫氏然以交還伊始且時期未至自不敢激烈反抗乃駐永春之宋子靖已奉孫氏正式委任正在籌備登臺委楊漢烈等爲五路司令向各處進攻（已見前報）楊漢烈近曾由馬步安司令到安溪勸令改編而馬氏兵力僅四五百名楊不允日前已與開戰馬氏因地勢不熟失利已退出安溪靖閩軍之聲勢近日頗爲浩大臧致平對粤亦頗注意近以孫中山確有計畫攻桂且欲俟桂下後繼攻閩贛而天津會議又主由閩贛出兵助桂攻粤應急速籌備作戰對付乃派員來省陳說利害關係目下助桂攻粤雖不敢預測其必成事實而與靖閩軍之衝突當爲意中事刻聞閩當局以宋等組織靖閩軍其大本營係在永春該縣一下則各處披靡故已擬定分三路進攻第一路以王獻臣團長爲司令由仙遊進攻第二路以唐國謨旅長爲司令由晋江進攻第三路以馬步雲爲司令由安溪進攻同時并舉使其首尾不能相應並以軍署諮議朱得才杜起雲於下游情勢非常熟悉令其分赴仙遊安溪帮同計畫各事朱杜已即日首途至添招新兵來者仍源源不絶三月以來計增三千名以上實爲閩人之隠憂焉 
[蘇省憲之審查報告]  
　　蘇之省憲案已由特别審查會報告於議會原文録下（一）張議員援等提議組織省憲起草委員會俾制定省憲法以圖省自治案（二）華議員彦銓等提議組織江蘇省憲法起草委員會簡章案右兩案合併審查結果僉以制定省憲爲本省目前實施自治要圖應由本會一併議定審查及議决程序以利推行除將原案標題修正爲江蘇省制憲規程外並增訂條文附加說明如左當否仍候大會公决「江蘇省制憲規程」（第一章起草）第一條江蘇省省憲法由江蘇省議會選舉委員二十三人組織委員會起草前項起草委員之選舉用無記名連記投票法以得票過半數者爲當選如第一次選不足額時以决選定之但省議員被選舉者至多不得逾全數之半第二條起草委員須具左列之資格（一）具有公法之學識者（二）非現執務於南北政府者第三條起草委員會置顧問無定額由起草委員會於第一次集會時推定之顧問得出席於起草委員會發表意見遇有必要時起草委員會亦得請求之但不得加入表决第四條起草以六十日爲期但遇必要時得延長二十日逾前項期間草案仍未成立時應由江蘇省議會改選起草委員另行起草第五條起草委員會應於草案成立後分别通知第七條所列各團體儘三十日以内舉定審查員開會審查審查會成立後起草委員會應將關於起草文卷移交於審查會（第二章審查）第六條江蘇省省憲法草案須經審查會之審查審查會有修正省憲法草案之權起草委員如不以前項修正爲然時得於接到第十一條通知後五日内附具理由請求審查會覆議一次但請求書須有起草委員半數以上之署名第七條審查會以左列各員組織之（一）江蘇省議會舉出者十一員（二）江蘇省敎育會舉出者十一員（三）江蘇省農會舉出者四員（四）江蘇全省商會聯合會舉出者四員（五）江寗上海淮陰律師公會舉出者三員每會一員前項舉出方法由各會自定之但被舉者均不以各本會會員爲限第八條本規程第二條規定於審查員適用之但起草委員不得被舉爲審查員第九條審查會開會時起草委員及顧問均得到會陳述意見遇有必要時審查會亦得請求之但均不得加入表决第十條審查會會期六十日但遇必要時得延長二十日逾前項期間審查尙未終了時應由第七條所列各團體改選審查員另行審查第十一條審查終了時審查會應將已審定之憲法案通知於起草委員會俟確定後並分别通知於第七條所列各團體（第三章議决）第十二條江蘇省省憲法案由審查會提交全省公民大會决定並以全省公民大會名義公布之前項公民大會之組織表决及公布方法由審查會定之第十三條全省公民大會對於江蘇省省憲法案有可决及否决之權但不得自行修正省憲法案如被否决時應依照本規程第一章第二章規定改組起草委員會及審查會另行起草及審查程序第十四條審查會如以全省公民大會之集會認爲於時機不適當時得以左列各團之分别表决代行其職權（一）各縣縣敎育會（二）各縣縣農會（三）各縣之商會各縣有二商會以上者每會均有一表决權（四）律師公會審查會於其開會期内未將全省公民大會之組織表决及公布方法議定時亦同（未完） 
[南京快信]  
　　省議會昨因十年度預算合併審查未有結果今日（一日）仍接開合併審查改明日開大會 
　　南門外金陵製造局失愼齊督以該局長失於檢查除派員嚴切查辦外先將該局長記大過一次 
　　日本寺西秀等八人由滬來寗游歷昨由日領介紹晋謁齊督談二小時晚七時齊督在署設宴欵待 
　　浙督盧永祥派吳龍圖來謁齊督有所接洽 
　　蘇皖贛旅京同鄉會來電請一致力爭裁撤蘇皖贛巡閱使以安人心而免競爭上海各路商界聯合會來電陸軍部蘇省運米護照早經截止請提案澈查奸商影射 
[杭州快信]  
　　省憲期成會今日上午開聯席會議到葉聯芳王孚川等三十餘人推張羽生主席提議駐會幹事及繕寫工役酌量津貼本會經費等問題俟大會公决選舉起草員議會内由本會會員會外由各屬交際員疏通討論良久無結果並因一部分有力會員赴滬參觀運動會未蒞席故尙須續會 
　　杭縣上忙地丁今日（一號）實行開徵 
　　沈省長昨委諸翔九充本署第四科科長警務處委王家驥充本處名譽稽查 
　　西湖二賢祠（仲由子貢）早年經人盜賣由前民政長破毁法庭原判飭縣收回現餘地仍被人侵佔已由省議員李昌鑫提出質問 
　　永嘉縣請領平米五千石已奉照准其米價三萬五千二百元由該縣知事出具印結限陰曆五月底清繳現是項平米已由吕文起赴滬提運 
　　杭州緯成等織綢公司以仿造洋貨如毛巾布疋線襪等均准免捐仿製西洋綢緞事同一律請予援案豁免稅釐昨已呈請財政廳核示 
地方通信 
[蘇州]  
　　隊長調充科員蘇州警察廳消防隊隊長王紫簫奉令調充警廳科員遺缺委前充保安隊隊長丁錫豐繼任王隊長奉令後當即部署一切於昨日午后辦理交代到廳蒞新 
　　光福鄉修理古跡縣屬光福鄉有香雪海者爲鄧尉名勝之一近因年久失修由該鄉董事馮澤衍等發起募資興修以留古蹟業已刊印募啓分送各當道曁各士紳請予撥欵補助聞道尹鎭守使均極贊成吳縣温知事昨已捐助銀五十元函送馮董收領矣 
　　縣知事限平米價吳縣温知事日昨函致商會以現在蘇城米價步漲民食維艱升斗小民生計更苦初屆夏令已屬如斯若際青黄不接之時何以堪此此種情形顯有不肖奸商團積居奇或任意抬價亟應設法限制妥定辦法以維民食務請貴會即日邀集米商仿照上年辦法妥議平價復縣核辦云云一面由縣會同警察廳布告各米商將各種米糧一律平價出售勿得高拾價格倘有私行團積之户查出定即充公罰辦並已分令各市鄉董事一體遵照隨時偵查報縣核辦 
[崑山]  
　　縣商會改選會董崑山縣商會於本月二十五日改選會董是日各業到會人數甚多汪知事及各機關代表均前往監視投票當衆開匭被選者陳海樓·方惟一·陳劍剛·吳禹欽·陳竹岩·吳葵卿·沈硯卿·徐杏生·陳繹才·江資生·畢澗英·沈於勤·潘季賓·沈叔賢·王錦章·王一林·陳伯寅·衛序初·李志先等十九人業由該會書計預備通知書定期召集各會董再行開會推定正副會長以便呈報備案 
[南京]  
　　南高農科之發展去年南匯奉賢等縣棉田發生一種害蟲土名造橋蟲爲害甚烈當時南京高等師範農科聞此消息後曾推該科敎授昆蟲學專家張巨伯前往調查並將報告印刷分發以期喚起各界注意今歲駭科主任鄒秉文及敎授張巨伯等以棉田害蟲爲害至大若不悉心研究設法滅除農民每年損失將無底止特商請校長郭秉文在南滙租田三十餘畝開辦棉蟲試騐塲研究棉田中各項害蟲滅除方法希望於農業社會有所貢獻至經費一方約需千五百元已由穆抒齋君完全捐助聞前星期張巨伯已率同助理鄒鍾琳吳福楨二人前往着手進行矣 
[清江]  
　　講習所又起風潮淮揚道自治講習所前以各縣學員陸續報到故入學試騐亦非一次舉行第每次揭曉皆是江都學員領案如第一次之厲鼎鍹第二次之某君是也前日（二十七）爲該所第三次入學試騐揭曉之日案首係寳應汪際雲江都學員心滋不悅謂係該所主任談守端作弊（因談亦寳應縣人）又揚子黄進思亦在前茅各人尤不甘服於是即有盧永吉賈公魯（江都人）二人逕至談室質問並索閱試卷談不能堪遂赴道署辭職胡所長當加慰留談仍有辭意昨日所中學員又每縣推出代表一人出而挽留談乃向各人提出留職條件（一）須盧永吉賈公魯兩人當衆向伊道歉（二）盧永吉賈公魯兩人須各記過一次（三）此後無論何事兩人不得發言如此伊可暫不離所不然惟有掉頭不顧而去未知如何解决也 
　　警備隊捕獲積匪淮陰積匪盧大喜子前在北鄉所犯搶案甚多鄉人到縣指控者亦不一而足昨日（二十八）朱縣長特手諭警備隊長王振鵬前往宋家集（淮陰五市地）將盧擒獲當晚押解到縣聽候訊辦 
[揚州]  
　　岑西林來揚游覽岑西林携子德懋及友人冷遹等於二十九日夜半由鎭來揚丁運使即邀岑瀏覽緑揚風景並請黄介丞（旅長）楊錦江（統領）作陪岑在徐園午餐後應萬壽寺發智和尙之晚膳遂庽該寺其眷屬則居於運署内勾留一日旋於三十一日晨乘專輪返鎭 
　　工人反對借蘆鹽十二圩擱運鹽引工人近悉運商借運蘆鹽生計必大受影響遂相約停工事經運署查悉除令儀徵縣知事到圩排解外並令棧長盛紹葆集商妥愼籌議以免釀成事端 
　　縣署定期焚土省署據江都王知事之請派查勘江都烟苗委員王惟欽訂期於六月四日監焚歷次所獲烟土 
[海門]  
　　尙平女學十週紀念海門久隆鎭北私立尙平女子高等小學校係倪清如女士獨力倡辦所聘教員俱係北京女高師蘇省二女師等校畢業生一切教授管理頗稱完善日前爲該校成立十週紀念特開大會男女賓到者千餘人十一時開會唱歌即由學生表演十週紀念八幕節目爲（一）工讀（二）加租（三）勸友（四）遊學（五）完租（六）歸國（七）救丐（八）娱親大意描寫鄉間地主虐待佃農欺凌孤寡農婦忍苦撫孤使之遊學十年後返國適田主已蕩産其子流爲乞丐農婦子救之一面興學娱親表演時均能體貼入微來賓大爲稱賞 
雜評一 
[再申烟禁（默）]  
　　今日之遠東運動所以比較國力之强弱也前此中國之所以弱不僅在不知提倡體育而實有種種原因積以成弱其致弱之最大原因鴉片其一端也烟毒之中於人不僅弱其身并弱及其子孫種弱則民安得不弱以弱種之民而欲設法以使之强其難於他國奚啻倍蓰是故烟毒者實破壞體育之大敵烟毒不除而欲求體育之發展成效亦僅及於一部分人而已政府之對於烟禁不特三令五申且將十令而百申矣然而禁自禁犯自犯者其故何在蓋政府並無實行嚴禁之心外人來一次責言政府乃發一次命令以敷衍之奉行之宫吏見政府意在敷衍於是亦以敷衍之手段出之而烟禁遂成爲對外面子事又安能期其有實效哉 
 
 
 

Page 8

 
 
   
 
 

Page 9

 
 
   
 
 

Page 10

 
 
本埠新聞 
[工部局發表優待華雇員辦法]  
　　公共租界工部局公報發表優待華人雇員之辦法凡工部局所雇之華人月領薪資而名在各科薪水册者得適用之「新年酬勞」凡執役於工部局滿一年者於中國新年得領半個月工資以五十元爲最高額「喪費」工部局華人雇員不分等級死後由工部局給其家屬或適當人六十元以供死者喪費「死亡給與金」華人雇員死後其家屬或適當人得領給與金其數等於其人所得年俸百分之五按其每年勞績發給「衰廢給與金」華人雇員衰廢不能服役而有醫工證單證明者由該管科主任保舉後得領給與金其數等於其人所得年俸百分之五按其每年勞績發給「告休給與金」華人雇員服役滿二十年後自行解職而非黜革者得照衰病例領取給與金「特别給與金」華人雇員因公遇害或直接因公喪命或殘廢者其給與金應由該管科主任特别提請發給 
[聯太平洋會常年宴會紀]  
　　聯太平洋會第二屆常年宴會昨晚在大東旅館舉行與宴者約二百六十人美總領事克銀漢菲列濱遠東運動會代表阿希亞斯澳洲商務委員李德立與王正廷等皆有演說除舊有職員皆被舉連任外坎拿大商務委員羅士氏與英商愛德華愛資拉氏亦被舉爲職員又議决徵收學生爲會員會費一元並舉行學生徵文凡太平洋諸國之學生皆可投稿或以英文或用華文以關於太平洋或聯太平洋之觀念爲限應選者獎洋五十元二十五元十五元云 
[否認財部取銷縣銀行條例之提議]  
　　省議員徐瀛提議否認財政部取銷縣銀行條例緊急動議案云本會彚刋載二月二十五日接省長公署咨轉財政部取銷議决縣銀行條例案其所持理法以爲現行法例尙無此項規定碍難核准如果爲發展地方實業起見擬於蘇省所屬各縣設立銀行可遵照現行農工銀行條例擬具章程呈由地方長官送部核辦等語察閱部文一則曰現行法例尙無此項規定再則曰果爲發展地方實業起見可遵照現行農工銀行條例辦理詳審考慮頗覺財政部牽强附會毫無理由查省議會法第十六條第一項規定議决本省單行條例但以不牴觸法律命令爲限所謂法律者即本諸國民公意經國會制定或認定之謂也所謂命令者即根據國會制定或認定經大總統公布之謂也本會以國會中斷視地方需要起見於去年議决修正省銀行條例並制定縣銀行條例經省政府公布在案今財政部忽以現行法例無此規定輕輕以碍難核准四字取銷之試問法令云云是否包有部令在内銀行通則是否有不准設立縣銀行之規定部旣未暇頒發吾省計議及之部方歡迎之不遑何得反來蹂躪民意省有省銀行以專儲省欵縣自應設縣銀行以專儲縣欵此最易明瞭之事也矧縣銀行與農工銀行性質不同農工銀行係集合農工資本專爲流動農業金融起見旣不能認農工資本作爲縣欵又何能以農工銀行代縣銀行乎本員等根據此點認爲財政部取銷縣銀行條例理由實不充分應由本會否認以維法紀謹依法提出大會立候公决 
[航業消息零拾]  
　　本日太古公司之蘇州號出口本埠錦經綸銀號裝赴廣東有寳銀三十二箱計一千九百二十枚合銀九萬六千兩又有陳端記裝赴廣東廣信莊之寳銀四十四箱計二千六百四十只合銀十三萬二千兩又裝往香港者有本埠大德昌銀號運至永德及瑞吉莊之寳銀八十四箱計五千零四十只合銀二十五萬二千兩又有現洋五箱計二萬元小洋七箱計二十八萬角又有錦經綸之現洋二箱計一萬元另有銀元八箱統計裝往港粤者共有一百八十箱云又該公司之新北京號由寗波裝來英洋五千元又長江班吳淞號由漢口運來小洋五箱 
　　揚子江内漢口至宜昌一路之運貨水脚費向來六公司議訂有一律之價自抵制風潮發生後日商輪即自行减費一成以爲招攬營業之計三公司屢與提議日商輪終不允恢復原價故三公司今亦决定將漢口至宜昌之上水水脚費均減收一成俾六公司之揚子江水脚 
仍舊一律此事已於五月二十三日起實行一面並商同日商輪公司以後不能單獨跌價云 
　　本日福來洋行之老羅德號開赴美國紐約出口貨中裝有大宗羊毛皮貨共八百餘噸其中大半在天津轉運者至上海裝往者約三百餘號云 
　　江海關現新定章程通知各公司之外洋班輪凡已經結關之後不得再行加裝貨物及退關等事以免紛更 
　　大來洋行之愛歷西大來號現已在江南造船廠布置就緒本月内便可實行開往重慶宜昌行駛矣 
　　調查昨日停泊浦港之各國兵輪及巡洋艦共有七艘計美艦二艘（一）Huron（二）Monocacy日艦三艘（一）Akashi（二）Fushima（三）Sumida英艦一艘Scarab法艦一艘D.de　Lagree 
[昨日火車運出之現洋與寳銀]  
　　昨日（一日）滬寗路大通運銀公司承運慶成協和等莊現洋八萬元裝至無錫又順康鼎康等莊現洋四萬二千元裝至蘇州又致祥莊現洋一萬二千元裝至崑山又中國銀行寳銀五百四十雙交通銀行五百四十雙鹽業銀行一百二十隻大陸銀行一百二十隻金城銀行六十雙裝至南京交造幣廠鼓鑄現洋 
　　昨日滬杭路同和運銀公司承運現洋十萬元裝至杭州又一萬八千元裝至嘉興又六萬五千元裝至硤石 
[滬杭車運來之鮮繭]  
　　滬杭甬鐡路昨日（六月一號）由匯通轉運公司在閘口長安楓涇三站裝來鮮繭五車計五百包係信孚久成仁昌等貨當日運抵南站卸入貨棧仍由繭捐員會同海關扦手查驗放行又滬杭甬鐡路上海北站前昨兩日由北匯通公司在閘口裝來鮮繭三百八十六包又二百三十九包係大綸等貨由北站繭捐員會同海關扦手查騐放行 
[洋莊各茶棧陳茶之調查]  
　　紅緑新茶將次上市而洋莊各茶棧之陳茶計緑茶共四萬二千五百箱又紅茶二萬九千三百三十箱今將各茶棧細數列下洪源永存緑茶八千箱又紅茶八千箱謙泰昌存紅茶九千箱又緑茶三千箱震和存平水一萬箱忠信昌存紅茶三千六百箱謙順安存緑茶三千箱又紅茶二千箱同春存紅茶一千七百三十箱又緑茶一千五百箱恒記存紅茶五千箱又緑茶四千箱恒豐泰存緑茶五千箱瑞昌存緑茶一千箱永盛昌存緑茶七千箱統計七萬一千八百三十箱較去年此時少存四萬餘箱各茶棧現均電囑各産茶之區審愼採辦切弗放價因洋商不易增價云 
[新蠶豆之市價]  
　　蕪湖新蠶豆首先到申業已開出三四日爲數一千六七百包寗波新蠶豆亦已到滬三日來貨祗三四百包昨日公會寗波白蠶開出每擔價三兩六錢四分蕪湖新蠶開出價三兩一錢係身骨次者高貨須三兩七八錢聞蕪湖本年收成尙佳有八分年歲寗波亦尙中穏來源尙未湧暢此貨所到者皆爲廣東帮購去本地不甚行銷云 
[昨日之糖業消息]  
　　糖業發起交易所一事曾於本月初間在點春堂開一度之會議嗣後尙未有所發表聞南市同業十餘家不能贊同且南商會會長姚紫若極端反對姚君本爲洋糖雜貨領袖故一時恐難成立香港青糖現太古廠在彼收買爲糖坯故貨價勢不再小東洋横濱台白批貨業已到齊大里廠日内共到三千餘包尙有批貨五千包左右亦將陸續裝來横濱廠老規連稅餉價十一兩二錢開出數逹三千包云 
[中華信託公司之組織]  
　　近日本埠之組織信託公司者已有數起實以中華信託公司發起爲最早去歲曾由萬國紅十字會代表王培元博士赴歐美各國調查信託事業及工廠僑商接洽一切業於本年二月假跑馬廳試辦籌備曾登廣告邇來交易漸臻發逹掛號認股者應接不暇故於前日在一品香集發起人四十人臨時認股者幾超出數倍旋經公决以股本一千萬元爲限當場公認並舉定籌備主任聞該公司發起人係滬上紳商及旅滬潯甬巨商曁京津政界之有名望者故計畫亦極偉大云 
[李登魁之灰經調查報告（續昨）]  
　　「日本所購灰絲之用途及灰經將來在日本之銷路」日本購去之灰經據調查所得始知全用以織綢其綢暢銷於美國歐洲及南美各國此次絲業團所至各埠無論大城小鎭莫不見有日本府綢之蹤跡良因彼所織之綢尺碼門面均合銷路且綢身輕薄光潔不摻漿假尤合西人心理吾國在歐美銷行數十年之山東府綢已半爲所擯如余在美國時知日本府綢期貨已抛至陽曆六七月及至英法知期貨已訂至八九月而吾山東綢期貨無人顧問日本府綢如此暢銷而彼人仍往前推廣時時改良吾知數年之後吾國府綢之銷路必將盡被所擯此係吾絲業團員盡人所知並非過言日本府綢既往前推廣則吾灰經在日本之銷路必將日增而無減可斷言也「日本在歐美之商業」此次吾人足跡所至見日人工商業之發逹令人不得不加欽佩即如絲綢一項日本自歐戰開後乘各國工價艱貴之際盡力興發國内織業推廣國外銷路日本爲世界第一産絲國蓋其蓄意欲執全世界絲綢業之牛耳其目下綢貨在美國之銷路比較歐戰以前增加二十倍如一九一三年美國進口日綢值美金二百萬元一九二○年忽增至四千三百萬元計各色綢貨一百二十五萬疋合美國進口綢貨全數百分之八十六在英法各國雖無確數可稽然據各絲綢商之談話及在各綢緞公司參觀見日本綢貨之進口亦是年年增加日本商業進步之勇猛非特吾國不能比擬即歐美人亦莫不刻刻防備而尤以美國爲最如美國絲織界見日綢進口之增多頗生恐慌蓋非特日本恃工價之低廉足與美國綢貨相競爭且美國絲織廠之原料百分之七十五恃日本之供給倘日本國内之絲織往前推廣美織廠之原料必將大受影響故目下美國絲業公會一方面要求國會改變綢貨進口稅則藉以抵制日綢（絲業團在美時尙未决定）一方面極力盼望吾國之生絲之發逹藉以維持其原料「灰絲業前途之危及防備」日本之絲織業往前推廣即吾灰經在日本之銷路亦必加多在日本之銷路加多對於吾業目下營業上不無利益然吾恐日後必引起日人覬覦吾灰絲業而後已蓋日人對於各種利權絲毫不肯外溢已盡人皆知且南滿一帶吾灰絲業之産地全係彼人勢力範圍而彼人在安東大連亦曾試辦纊房眼前雖失敗將來恐不肯就此休止即使彼人不覬覦吾灰絲業而吾灰經之銷路將來倘大半操之彼手對於吾業營業亦必有損而無益故爲防備前途之危險起見吾灰經亦當設法改良推廣美國之銷路以保守永久之利權「灰經在法國之銷路」法國從前所購大灰絲其用途有織絲絨者有織房室裝飾品者（如門簾窗席坐墊桌毯等）現在絲絨一項已經不用專用以織飾物然歐洲自大戰後生計艱難飾物銷路不廣而實業家因政府抽稅太苛對於企業非常冷淡故灰絲經之用途亦頗狹且法國目下人工亦是艱貴大灰絲因摇力條份太劣用之亦不十分歡迎灰經之中上身路法國織廠用工頗爲歡迎惟因織品銷路不佳用者不多倘二三年後法國經濟與工業恢復之後灰經之銷路一定可以加多吾人在里昻賽會時曾將各牌樣絲送與各廠彼等摇試頗爲歡迎云云 
[王省長重申銅元入口禁令]  
　　上海縣公署昨奉王省長令開查江孚輪船私運銅元一百二十箱一案當經令飭江海關監督查明具覆兹據覆稱此項銅元領有宜昌關監督護照載明交由中國銀行收取自與私運不同惟究與省章不符等語前來查上海爲限制銅元入境之區前頒禁止章程第五條亦載明如有本公署護照准運者一律騐放其他官署護照概不適用等語現值銅元充斥之際亟應重申禁令嚴行取締本公署旣不給照凡持有他處護照進口者均不得騐放以維市面除分電部處及指令外仰即遵照辦理此令 
[蔚豐滬行請求理賬]  
　　北京蔚豐商業銀行因陜西督軍陳樹藩提欵五十萬擠倒已見前日（五月三十一號）本報京電兹悉該行之本埠分行亦已得到此項消息昨晨滬行經理冀壽伯偕代表律師至公共會審公廨請求派員爲滬行清理賬務據冀聲稱前曾屢次請總行接濟欵項均未見許故伊迭向股東提出辭職亦未核准此次北京總行發生風潮滬行以連帶關係致無力維持營業伊亦不能擔負全責以是請求派員理賬云云當經關讞員商之美副領事約君准給諭公廨查賬員爲清理員並照章登報聲請人着具結出外帮同清理員清理一切賬務 
[籌解賑欵消息]  
　　各業商前因否認附加貨物稅一成情願改籌春賑九萬元爲代價當經南北市兩商會一再電請財政部稅務處准予豁免附加貨物稅俾便籌集賑欵撥解災區支配旋奉部處批令核准在案嗣後忽爾梗阻賑欵亦迄未籌解近奉何護軍使函轉北京賑務處電催速將賑欵籌集彚解以應災區要需兹聞上海縣商會據各業代表述及此案發生之後稅所已實行記賬收稅曾經各商會議請將前項記賬稅欵劃抵爰由各業將所繳之各項稅欵數目詳細檢查明確然後分别開單函致縣商會俾於稅所將記賬附稅數目核對外預備實行劃抵其餘認定之春賑除劃抵之外尙有若干數目候定期日内即須實行籌解以應撥往災區支配云 
[爭認紗業捐之查覆]  
　　上海棉紗業認捐前由紗商陸懋德承包每年繳納捐稅計洋十一萬二千元已承辦有年此次江蘇嚴財政廳長令飭上海稅務公所長俞卓吾擬將滬上各項商業認捐改行投標法招人接充而滬地商家以市面凋疲且值籌辦北省災荒春賑之際故陳經南北兩商會陳請打消在案兹聞有田某具呈江蘇財政廳願照陸商認數增加二萬元因此嚴廳長令行俞所長咨請紗業公所查明復核昨日由紗業公所查得田某之振大號早已停業該號於公所之一分捐及現在公會之月捐均未繳過不能視爲同業業已據情函復稅務公所轉呈財政廳核奪矣 
[反對李士偉之繼起]  
　　北海路工商聯合會昨因反對親日内閣電致大總統云北京大總統鈞鑒靳閣改組李士偉以中日實業公司理事資格一踴而爲財政總長命令甫下全國大譁近年財政困難舍借債外别無長策本已無庸深諱聞銀行團之組織即日本亦已加入該團政府稍忍須臾豈患無乞貸之所何至迫不及待必亟亟向我國民素所抵制之日本另行濫借亡國之債李士偉接近日商親日是其本分中國縱無人才亦何至於舍李士偉外即無可長財之人此種政策誠令我國民百思而不得其解者現在上海各團體極端反對竊恐五四風潮又將再見今日惟有仰懇大總統乾綱獨斷將李士偉迅予罷免以順輿情而延國命民國幸甚上海北海路工商聯合會叩　 
[學校註册事件之駐英使館電]  
　　交涉公署昨接駐英使館電云上海交涉公署七年新十碼煩轉滬各公團來電悉舊章屬學校註册條例迭商英政府轉電坡督緩行現仍在交涉中謹盡力所能及設有補救以慰僑望駐英使館卅日 
[華僑聯合會接駐日胡使覆函]  
　　關於中暹締約事 
　　華僑聯合會兹因中暹締約事經請駐日胡公使就近與駐日暹使互通意見以期有良好結果惟日久尙未得暹政府表示極爲關懷特致函胡公使探問情形昨接胡公使來函云中暹締約一事前曾與駐日暹使面商並以正式公函託其轉逹暹政府至今尙未有回音因日暹道遠彼國政府亦須妥商恐非數月後難以得覆來函謂滬報登載謂敝處已接有暹使報告殊非事實想係傳聞之誤承詢特告云云 
[德僑請准回華]  
　　德婦里斯保格旅居上海生有三孩均在幼穉無力養贍擬請特准其夫來華謀生稟由駐滬和領函請許特派交涉員轉呈外交内務兩部核示兹奉内務部電復照准許交涉員接電後昨已函逹和領事查照轉知矣 
[查獲大批川土案五誌]  
　　自稱軍界要人之徐建勳帶同目兵趙泉由漢乘輪來滬隨帶皮箱八只上貼各軍司令封條當爲江海關巡緝隊員查見八箱中均係烟土計重四百五十八斤即將人證函送地方檢察廳訊供判押着徐電致川省限於十日内將託令代帶烟土之第七師師長陳國棟來案證明一面由廳電致北京地方檢察廳偵查某某胡衕十一號有無徐之住家俟復到再行核辦在案兹悉此案自徐建勳收押迄今已有多日其發電赴蜀與否無人知曉到今並無稟告而檢察廳譚廳長於昨午後已接得四川第七師陳國棟師長來電略云頃見上海華字日報登載海關破獲大宗烟土稱由本師長托徐建勳爲代表代運北上到京等語閱之不勝駭異查川省師旅各營並無徐建勳其人且本師長與徐亦素不相識足見冒名影戤違法運土應請貴廳依法從嚴律辦云云譚廳長接電後即令飭檢察官提案復訊核辦 
[中西女塾學生演西劇紀]  
　　昨晚九時一刻中西女塾正科四年級生假博物院路大英戲院爲籌欵建築新校舍起見演劇劇名「翠鳥」爲比國著名詩劇家漫透林克所著劇中情節爲一貧家伐薪爲業有子女各一子畜一鴿甚愛之鄰女患病欲得此鴿斯兒不允聖誕前夕二兒同夢仙人入内命往覔翠鳥給以鑽帽鑽石一轉瞬間室内猫狗水火等物均幻化成人仙人命光爲之先導徧覓翠鳥遊歷經年毫無成效後將己鴿送給鄰婦斯鴿忽變翠色鄰女見之病遂愈兩兒亦覺愉快異常蓋知眞快樂來自犧牲也全劇共分六節所演各節均極美備一言一語尤爲清晰於第五節第三幕之先天國中之兒童均靈敏異常其中邱道生君之令嬡四齡幼女及李青茂醫生之二女尤爲活潑是晚來者甚衆全座幾滿閉幕時已十二時矣聞今晚與後日午後四時及九時半仍在原處再演云 
[紅會時疫醫院開幕]  
　　昨日上海中國紅十字會時疫醫院開幕院中佈置甚爲整齊病室間床舖等皆頗清潔午後四時來賓陸續蒞止唐院長露園因病未到由莊得之君代表王院長一亭因事赴湖由王叔賢君代表楊院長小川及滬海道尹代表顔德清君·護軍使代表元殿元君·海軍參謀長代表羅儀程君·董事哈少甫君·張籌雲君·金伯平君·勞敬修君·金星白君曁本院西醫主任寳得力君·黄子靜君·牛惠霖君等聯袂蒞止牛君演說略謂上海時疫未發生之前必須有預防之法如衛生書籍及講演衛生圖畫等刊印分送俾普通人民均知食物寢處以清潔爲上則剷除時疫之根本可告成功亦無設立時疫醫院之必要矣本會時疫醫院設立最早但就過去時代言之可告無罪於上海社會且逐漸設置完備用鹽水注射精益求精誠爲急救良法惟本會本志殊非求時疫醫院之口碑載道僅求社會衛生之進步繼由寳得力君與來賓石美玉石非比諸君等研究治療時疫上之學理頗爲贊許至六時茶點而散是日來賓到院者有百餘人之多捐欵亦甚踴躍并聞昨日染患痧症已有六七起之多云 
[定期召集省敎育行政會議]  
　　上海縣知事接江蘇敎育廳訓令云案查江蘇省敎育行政會議業經舉行四次所有議决各案並經先後呈奉省令公布施行在案現距第四次會議倐已兩年各縣敎育狀况不無變遷且現正勵行義務敎育各地方辦學人員能否切實進行急待覘察以定實施方針正擬呈請召集第五次省敎育行政會議間奉敎育部令飭舉行小學會議等因當經酌定兩項會議合併舉行藉省分次召集之煩其會議章程仍援用第四次省敎育行政會議章程辦理惟於第三條丙項後增列丁項一欵加入各縣小學代表其第八條及第十一條因第三條增列丁項畧加修改呈請省長核示在案兹奉指令内開呈及章程均悉該廳舉行第五次省敎育行政會議擬援用第四次章程增入小學代表一欵自是注重小學敎育研究起見應予照准此令章程存等因奉此除將章程印發並分别行知外現定於本年七月二十日假南京城内中正街公用講演廳爲會塲開始會議合行令仰該知事查照會議章程第三條丙項及丁項之規定派定應行到會人員先期呈報並飭知各該員務於開會前三日一律赴公用講演廳内附設之江蘇第五次省敎育行政會議事務所親自報到如有請議事項應繕具請議書限於七月十日以前送廳以憑酌核交議至到會人員所需川資旅費應由該知事查照歷屆成案酌量支給此令 
[學生總會慶祝成立紀念通函]  
　　學生總會昨致各地學生會函云各地學生聯合會均鑒一國政治社會之良否恒視清議之消長爲轉移學生者清議之所由出也是以東漢之太學學生宋之陳東明之東林慷慨陳詞往往足以奪奸佞之魄滿清末造前仆後繼以從事推翻帝制者亦推學生居多武漢倡義學生軍學生敢死隊决死隊等雲起飈興不勝枚舉無何袁氏專權遂有學生不得干政之謬論展轉傳播習非成是然而風雨如晦不已鷄鳴民國六年有全國學生救亡會之組織民國七年有留日學生救國團總部支部之組織自此廣東湖南組織學生聯合會北京天津組織學生愛國會而上海更次第組織學生聯合會學生愛國會雖曲突徙薪所謀未用而揭奸摘伏居心皆同迨五四六五運動發生於京滬精神益以磅礴學生聯合會之組織各省皆有爰派代表齊集上海於六月十六日正式成立全國學生聯合會即學生聯合會總會是六月十六日乃全國學生組織之新紀元每屆是日自應一致慶祝去年各地或值障礙無暇及此回溯往事感概良深兹距六月十六日不遠務希各地學生聯合會統於是日懸掛國旗會旗並與敎職員商榷放假一天以資慶祝此後永以爲例其各地學生運動或學生會成立日由各地單獨舉行非徒紀念已往實爲策勵將來時局阽危責任重大雪泥鴻爪不啻吾儕之暮鼓晨鐘也特此通告諸維察照並候公安中華民國學生聯合會總會啓 
[調查内地存米及本年銷數]  
　　米業仁榖公所董事爲維持滬上米價起見以調查内地産米各區存底及本年銷數爲入手辦法其内地各産米區存底已商請南帮常錫帮各米客調查在案兹因端節將近去年過節後米價續步飛漲至十七元之外今歲當不能再蹈前轍故於前日商諸南帮及常昭錫金各帮公所將本年正月紅盤起至四月底内地各處裝米到貨銷數查明抄送仁榖公所查考俾與往年比較云 
[國内輪船運貨進出口之調查]  
　　進口貨（長江）太古公司之吳淞號由長江裝來計有白米一千二百三十包雜糧二千八百零七包猪鬃五十二件羊皮十八件生油二百零三桶礦砂一千桶紅瓦一千一百二十件白蠟一件桐油六百七十五桶皮油四百五十桶棕片四十件砲竹二千五百三十七件茶葉二十五簍茶梗五簍毛茶四百六十五簍榨菜一千八百八十五壜石頭九十五件夏布一百九十八件雜貨七百六十六件（寗波）寗紹公司之新寗紹號由寗波裝來計有菜子五百三十包竹木一百三十件鐡桶五十件洋紗三十六件鹹魚十四件橡皮二十三件毛茶十三簍蠶豆一百三十四包小竹七十件雜貨五十二件又有太古公司之新北京號亦從寗波裝來計有蠶豆二十三包藥材四十三件棉紗一百零八包草蓆六十七件鹹魚十八件香粉二十七件絲繭二百件海貨二十件竹器三百四十件紬一件花餅四百八十件乳腐一千四百六十罐雜貨二十六件 
　　出口貨（港粤）太古公司之港粤班蘇州號昨日裝往厦門計有麵粉七百包草蓆二十七件飛花一百包洋紗二百八十七件洋釘一百七十件粉絲三百五十包芝蔴一百三十包洋燭八百五十箱鹹魚八件藥材七十八件釘絲六十一件洋皂五十箱香烟四十箱棗子九包乳腐一千三百壜土酒三百二十壜李子七十一箱水泥八十桶干膠六十四件雜貨三十九件又裝往香港貨計有鐡一百噸機花十五件尤魚七十一件藥材五百十八件黄豆二百二十一包鹹魚五壜砲竹一千五百三十八件人參三件乳腐一百罐綢九件海蟄二十擔蓮子十五包羊三百九十頭雜貨十一件又裝往廣東貨計有洋紗五百十五件香烟一百十一箱花生仁二千八百六十六包藥材八十一件玻璃十箱皮蛋一百三十壜活羊九十頭乳腐一千罐鹹魚十六件炮竹七百二十九件土布二百零二件白礬二百八十包顔料三十桶麵粉一千包海蟄十擔石羔一百擔棉花一百九十九包黄豆五十包雜貨一百二十九件（寗波）寗紹公司之新寗紹號昨日裝 
 
 
 

Page 11

 
 
往寗波計有白米五千五百二十二包棉花七百九十包飛花七十包洋布一百零九件木板二十件點銅錫三百塊水泥九十桶豆油二十五桶石粉二百包白糖六百包汽油洋松等三百件鐡十五擔雜貨三百八十二件轉口貨三百四十四件又太古公司之新北京號昨日裝往寗波計有麵粉二百包葵扇十一件棗子十包白米一千七百五十七包白糖六百十二包藥材六十六件拷皮五百四十七件拷膠五十件水泥六十聽點銅三十塊沙籐三十六件雜貨六十四件（長江）太古公司之吳淞號昨日裝往長江貨計有白糖一千五百包洋布三百八十件洋紙三十五件洋貨二十五件香烟七十箱紅皮十件洋箱四百箱靛青顔料八十桶圓枝六十六箱青鉛四十件海帶菜八十件罐頭三百箱鹹魚二十件洋酒四十箱鐡器機器雜貨等八百件 
[外洋輪船進出口行程紀]  
　　大來洋行之大來號M.Dallar此次從美國紐約裝來之貨有木料一百數十萬尺現正在起卸另有雜貨千餘件今已定五日開往小吕宋香港順道至美國但須兼往印度云 
　　昌興公司之蒙抵格爾號此次由温哥武開來原定昨日進口現得電訊須四號抵滬船上來貨共有五百餘噸係洋雜貨居多今已改定於五日開赴香港矣 
　　提督商輪公司之資藍德號此次由美國波特蘭開來船上載有大批洋松木及木板等甚多將於八日進口到申又有華洋輪船公司之西納物來亞號亦從波特蘭開來將在十五日抵滬進口貨亦有洋木一千餘噸 
　　意國郵船公司之烟士白乞號由奥國開出後即日可到上海該輪此次來滬後並不開赴日本預定在滬留停一星期即須開回奥國云 
　　英國郵船公司之貨船三角洲號自四月底從倫敦開出之後昨日已抵星加坡將於十日到上海該輪來滬後亦不開往日本即定二十一日還歐公 
[近一週中之洋布市况]  
　　近一星期中洋布市面仍有繼好之勢而價格忽然暴漲考其原因並非正實交易有以致之實因邇來先令放長且本埠前存之高擋存貨大半已漸漸走動布商方法早有秋季恐將缺貨之說故一般洋布商大都目前收買存貨以期缺貨時抬高價格日來布價暴漲實由於投機之故至於各帮辦貨如四川帮油頭長江湖南漢口烟台天津安東牛莊等帮均續有辦去即呌貨莊情形亦復異常活動如昨今兩日之元芳公平呌貨不但投機極盛而接受各帮之訂貨亦復不少各種花色大都漲多跌少其中白色貨因時屆銷令異常高昂原布亦穏定花色貨　如泰西緞羽綢之類大都漲多跌少云又訊近日來日貨價格大漲亦由於布商收買之故惟端節將近客帮辦貨將作一度之結束節後市面如何頗難預測且瞬屆黄霉出貨情形恐亦將告一度之岑寂云 
[近一週中之股票公債票市况]  
　　近週中因適屆陽暦月底各交易所交割之期停市數天故證劵市面較爲沉寂各交易所股除金業交易所外大都穏定證劵物品交易所股近價一百三十元之内華商證劵交易所股一百二十元左右價均與上週相距不遠棉業交易所股本週初甚疲後漲至一百元較上週漲十元之譜雜糧交易所股仍爲九十三四元金業交易所股本週初曾漲至一百元之外嗣後逐步回跌近價八十元左右已與上週相彷紗交易所開幕在即股票價亦漲至七十元之外矣銀行股交易不旺中交股稍疲因發息之後售户較多所致云 
　　各種公債票市面一月以來趨勢極好各種公債大都步步趨高即如元年六釐由二十元漸漲至二十二元之譜本週以來各項公債大都漲起元年近價二十二元零數角較上週又漲三四角之譜綜本週之中客帮添貨甚旺如三四年公債均因售户甚少價格步步見高三年計價七十九元八角之譜其他七年長期計價四十八元較上週漲數元八年七釐二十三元較上週漲元餘金融公債交易暢旺近價逹七十五元半較上星期又高一元 
[友華銀行銀市報告]  
　　中美新聞社譯友華銀行報告云昨日倫敦近遠期銀價各跌八分之三便士紐約銀價跌至五七半倫敦紐約匯價漲至三八九今日此間定價與昨同僅香港匯價跌至七六羅比漲至二四八市况終日穏固昨日投機者在倫敦賣銀孟買銀價漲起大約印度仍在倫敦購銀少許故銀價一時不致跌落云 
[梧州路前晚發生越貨傷人案]  
　　虹口梧州路一千零零八號門牌潤泰質當前晚（三十一日）十時許突來身藏凶器之暴徒七人時該當早經收市匪等卽在側門潛伺俟該當出店出外泡水之隙以兩匪在外望風餘人即一擁入内袖出手槍利刃嚇禁聲張將賬檯抽屉内之現洋鈔票一百數十元搜刦一空呼嘯而出經隔壁潤德里小弄逃逸甫至半弄適有行人周志鳳迎面而來匪等疑爲探捕兜拿立即開槍拒捕彈中周之頭額頓時受傷倒地迨該管哈爾濱捕房聞警立飭通班中西探捕四出追拿匪已携贓遠去該探等遂將受傷人車送醫院療治外並至潤泰質當詳詢被刦情形及各匪面貌口音服式據情回禀捕頭通知各捕房一體留心偵緝矣 
[菲律賓華僑考察敎育團回滬]  
　　菲律賓華僑考察敎育團顔文初張時英詹菊似葉青眼佘伯昭劉澤春等六人於四月三十日由滬赴蘇州·無錫·鎭江·南京·北京·山西·各處考察敎育各地方名勝實業若金焦山·北固山·惠山·梅園·太湖·虎邱·明孝陵·萬里長城·頤和園·陽泉煤礦（山西）等皆爲足跡所經已於昨日回滬聞更欲參觀遠東運動會即趁船赴菲云 
[毓賢小學懇親會預誌]  
　　愛文義路毓賢高等小學校定於本星期日舉行第四次懇親會並表演學藝如下（甲）國語國文英文演說（乙）對客揮毫分篆隸行楷四種（丙）對客圖畫分國粹畫西洋畫兩種（丁）理科試騐爲火山模型（戊）拳衛有徒手武器二種是日並附設成績展覽會徵求批評聞該校已致函家族及來賓邀請參觀矣 
[南京路榮獲匾額]  
　　南京路各商店對於善舉素來熱心捐助上次上海商界籌賑協會募捐時該路集助巨欵贊助尤力昨商界籌賑協會備匾額一方文曰「慨助仁漿」奉贈該路聯合會以表紀念該路除將匾懸掛事務室外並通告本路全體知照兹將函稿錄下「籌賑協會原函云」南京路商界聯合會公鑒逕啓者敝會賑務現已結束將竣徵信録不日當可出現惟夙荷貴路慨助賑捐嘉惠窮黎足見關懷善舉感佩莫名兹備匾一方奉贈台端聊表紀念至希惠存是荷專此敬頌善祺「該路通告各店函」逕啓者刻接上海商界籌賑協會五月三十一號函開等情除將匾額懸掛本會事務所並復函復籌賑協會伸謝外相應通知台端以誌盛德「該路覆籌賑協會函」上海商界籌賑協會公鑒謹復者刻荷函承匾額一方謹已領謝相應函復台端敬希查照爲荷此復並頌賜善祺 
[明華銀行開幕紀]  
　　明華銀行爲寗波巨商所創辦自去年北京總行成立後營業極爲發逹獲利甚多前日爲上海分行開幕當日收入存欵數逹五百萬本埠軍政商學各界前往道賀者絡繹不絶 
[修築吳淞口外馬路]  
　　吳淞口外馬路高低不平車馬行人往來不便現由市公所會同商埠局將此路大加修理擬用石片鋪砌以資經久昨日開工自西從油車碼頭起至東息影公所止聞重修工料約需數千元云 
[印花稅昨未檢查]  
　　今届夏季印花稅大檢查曾經淞滬警察廳徐廳長會同上海縣沈知事布告訂期五月二十八日開始舉行嗣因手續未備改訂六月一日實行檢查在案兹聞昨日適逢各區署所長警點名發餉之期仍未出發刻聞徐廳長已委任檢查員與縣公署所委之稽查員並駐滬印花稅處之勸銷員會同商榷後有訂期今明日即當開始舉行檢查云 
[華商電車公司定期添築雙軌]  
　　華商電車公司近以老西門至南車站一段之軌道僅係單軌以致往來電車均須在於又道守候行駛不能迅速故該公司曾向美商愼昌洋行訂購鋼軌現已運滬定於六月五日由老西門至南車站之雙軌飭匠先行鋪築一俟小東門至小南門之雙軌鋪竣後均當增加車輛以便行人交通云 
[科發藥房設廠製造中國藥]  
　　本埠科發大藥房原爲德國醫藥學家所創辦爲在中國出售德國藥及配德國方之藥房開設至今已五十餘年現改美商兼收華股仍由原來德藥劑師經營近來該藥房因見中國藥材原料豐富遍地皆是而無人爲之整理棄利於地殊爲可惜特撥營業贏餘在華德路購地創立製藥廠爲改造中國藥之用經營垂十餘年現已規模悉備所製各種家用藥頗有效力該廠内有美德化學師技師十餘人共有廠屋十餘所皆用鋼筋水泥建築内分化析部·提煉部·檢查部·標本部·製丸部·製膏部·藥酒部·蒸溜部·乾燥室·温室·凝冰室·各種引擎室·機器室等共佔地三十餘畝現方遺技師分往内地採集中國著名藥材施以化析檢查爲提煉改良之備並聞該廠不日將開放數日請各界人士參觀云 
[閩商船撞覆舢板船]  
　　吳淞浦江昨日傍晚有福建商船進口時適有黄岩商船偏用舢板在淞購得重數擔之鐡錨一雙摇至該福建船相近正欲避讓已經不及被建船碰着舢板立時傾覆鐡錨墜下該舢板中船夥六人一併落水大聲呼救經各船奮救援起五人尚有失踪一人未曾撈獲 
[柴船傾覆溺斃婦女]  
　　松江稻柴船户羅明生於舊曆二十三日由松江裝載稻柴六十擔開駛來申販賣當有羅之親戚某氏婦女二人附搭羅船來滬昨晨羅船行至龍華灣迤南忽遇風浪儎脚甚重船即傾覆羅等尙知水性未遭溺斃兩婦祗救起一人其一已漂流失踪昨日雇船打撈屍身矣 
[寓客身死請驗]  
　　向在某道院内爲香伙之甬人鄭業德於前晚至虹口元芳路二百零五號門牌晋昌小客棧内投宿後睡至昨晨該棧茶房以其爲時不早尚未起身上前呌喚詎連呼不應聲息全無業已氣絶身死該棧主遂照章投報該管滙山捕房派探劉文軒往查一過並將尸體舁入斐倫路騐尸所候稟公廨中西官蒞騐 
[營業失敗投浦遇救]  
　　總巡捕房七百六十五號華捕昨晨解送王貴生到廨稟稱此人因在新關碼頭投浦圖盡當時設法救起解案請示訊之王供年二十六歲原籍杭州生長在滬因營業失敗家有老母不能扶養曾食鏹水圖盡無效是以投捕等語中西官核供向之開導判王開釋諭後勿再輕生 
[鍾金發投浦遇救]  
　　虹口捕房昨晨解南京人鍾金發至公共公廨首由四百零六號華印兩捕上堂稟稱此人昨在基昌碼頭投浦經舟子救起請訊質之鍾供年十九歲在南京下關朱義成米店習業店主因圖得保險費銀三千兩致縱火將店焚燒我之衣服鋪蓋悉被燬去深恐父母知道傷心故乘輪來滬投浦自盡免被家中知道等語中西官核供諭將鍾函送上海縣知事署遣回原籍 
[浦東彭家宅之小火警]  
　　浦東爛泥渡鎭後彭家宅地方李連生所造之瓦平房六間甫於上月杪工竣招人賃居不料於前晚（三十一）忽然失愼登時火勢燎原不可向邇俄由該鎭救火會及附近各廠棧洋龍先後到塲灌救直至三時許始行撲滅共計焚燬平房五間半當火熾時有婦人劉李氏家搬運貨物之際被匪徒乘閣搶去皮箱一只内有金銀衣飾約值二百餘元之譜當經三區長警緝獲劉小照子一名僅抄出原贓金戒金押髮各一件餘贓已被同黨輾轉携去昨日傳同失主將劉押解警廳訊究 
[南市小火警]  
　　前晚十一時許南市救火聯合會忽鳴鐘報警旋分六下知在高昌廟迤北地點發生火警俄由各區救火會將救火皮帶車等馳往該處調查後始知華商電氣公司後面之營造廠内所搭之蘆蓆棚不知如何遺火頃刻烈燄飛騰不堪收拾所幸該廠人手衆多得將火道拆斷火勢不致蔓延後即熄滅僅焚去蓆棚一架餘未殃及云 
[攬載渡客械鬭案之發落]  
　　浦東爛泥渡碼頭渡船前被雙槳划船攬載渡客互相械鬥傷及多人經三區警署移解地方檢察廳訊辦在案昨經檢廳傳案略詰情形當以兩造迫於生計問題判令划船只准每晚八時後載客日問應歸渡船營業不得互相爭奪所有扣留划船一艘候致函三區警署發還云 
[續誌私造湖北官錢局票之抄獲]  
　　湖北官錢局駐滬調查員尹和善在浦東爛泥渡怡和里姜沈氏家内破獲私造官錢局鈔票之湖北人王廷玉一名抄出僞票五百張解由三區轉解警廳各情已誌本報兹悉此案昨經劉科長訊案據姜沈氏供稱年六十歲原籍漢口丈夫早故只生一女與劉鬍子姘識劉在輪船爲火夫數年前將氏帶滬賃居該處只知其販賣烟上此項僞鈔票係不識姓名之友人寄在我處此人係鄰居李連春知情求鑒質之王廷玉供稱現住虹口因訪晤劉鬍子有事相商適值此案發生致被拘獲各等語劉君當以案關私造僞票判飭押候緝獲在逃逸犯再行引渡云 
[男婦并送法庭訊究]  
　　紹興婦人吳王氏現年二十五歲其夫吳阿福向在杭州爲小本生意該氏携帶幼孩來滬爲乳傭旋與鎭江人戴以榮私識該孩則寄往鎭江親戚處詎該氏與戴發生意見與之分離孩則由氏前往領去今年三月初二日戴向該氏索還小孩起釁戴乘氏不備竟用硝强水澆在該氏頭面以致受有重傷當起報警往捕戴已逸去該氏即詣檢察廳喊冤奉訊騐明判令自醫一面出票派警往拘派久未獲該氏即從三善里遷到黄家闕路德華里居住戴於昨午尋到氏處理論該氏從後户逸出報警到來將戴拘送二區警署訊得檢廳有案判將男婦函送該廳歸案訊辦 
[戳傷妻子之訊判]  
　　寡婦李印氏携媳婦李王氏訴伊子李安生持刀違忤戳傷伊妻請求提究當經檢廳派警在浦東張家宅將安生拘獲預審起訴審廳前日下午奉堵孫推檢各官開庭命提李安生到案略詰一遇判令監禁三年十一個月以儆 
[婦人被夫逼娼之求援]  
　　濟良所中西女士昨晨伴送婦人沈顧氏到廨稟稱該氏因遭夫逼娼自行投所求援等語並據顧氏供稱年二十歲於九歲時憑媒配與常熟人沈根生爲妻因丈夫不務正業逼氏在福建路浦江旅館内秘密賣淫不願逃出投入濟良所轉解到案務求超豁云云中西官得供判氏發濟良所留養 
[地産糾葛之訟案]  
　　徐家滙天主堂延郭蘭克律師投法公堂控稱前有顧懷古堂將地皮一方捐助堂中該地有漲灘漲出當時因世亂故未過户惟歷年錢糧由堂中完納不料今堂中所立界石被顧尙記拔去堂中向論顧云向胡姓購來並無田單祇有沙田局執照等語堂中雖無田單有完納數十年之糧串可以證明該地實係堂中之産堂中所受損失須顧尙記負責顧由逹商律師代表稱損失一節被告不能承認中西讞員判下堂諭飭遵 
[交涉署失竊古銅鼎]  
　　江蘇交涉公署於前晚（三十一日）四時天將黎明署内花廳上陳設之古銅大鼎一座及小古銅香爐一府忽被竊去迨值夜署丁梭巡至花廳内見已竊去當即呼喊即經遍處尋覔祗見署外圍牆下有櫈子一只顯係竊賊從圍牆越出當即報告新閘捕房請緝經捕房派中西探捕詣署蒞勘一過當以情節可疑似係該竊賊預知花廳内有此古物故他物一概不取現捕房正在偵查中惟聞前項古銅鼎香爐價值萬金係許交涉員在河南任内所得此次被竊異常婉惜除報捕房跴緝外並聞另行秘密偵緝云 
[兩客棧容留匪類之懲罰]  
　　公共租界北海路（即六馬路）四十九號門牌興發元記客棧及廣東路上林街（即滿庭芳）八十九號門牌臨安新記客棧分别容留盗匪張根校陸阿廷楊五寳等致釀成四月二十八號拒捕開槍擊斃包探奚德安楊兆麟之慘劇而其平日亦每不將投宿之人姓名職業登入循環簿内自拒捕案結束後匯司捕房乃將該兩客棧違背工部局取締客棧之事實檢舉於公共公廨昨晨飭探陸連奎將興發棧主王祥生·臨安經理邊懷洲·一併傳案請究該兩被告均將違章之事委過於司賬者華懶經張襄讞核供商之英赫副事以王容留匪類應科罰洋二百元邊除容匪類之外並容妓女沈老二住宿着罰洋二百零五元如無力繳洋改判各押西牢一個月示儆 
[昨日公共公廨訊案紀]  
　　昨晨公共公廨民四庭由關讞員會同美約副領事訊理各案如次（一）徐惠平公記訴李健秋不理以房産抵借洋三千七百元案「結果」此案兩造所訂合同蓋有李滋樹堂經租賬包圖章被告應着於三日内照數交保並着登報傳逹周恢五顔杏生到案候訊（二）婦人程時敏訴與其夫許嘉鑄離婚案「結果」許理律師代表程時敏請求具訴離異應准該聲請人正式具訴候訊（三）寡婦翁羅氏延代表甘維露律師聲請給諭執管故夫翁金奎遺産案兹因氏及死者之母均欲領欵並有他事故雙方律師到案請求「結果」准給諭理賬員在翁金奎遺産項下提付兩造銀各一千五百兩聽候續訊核判並傳到陳潔身交三千五百元保候訊（四）王敬臣訴沈聖銓王明生將方單借去賣與張根生案「結果」應傳二十五保頭圖地保並夥傳王洽記到案候訊（五）寳興長號訴沈省三不理棉花價銀案兩造已在外了結同意稟請消案「結果」照准 
　　又午後民四庭由李襄讞會同美奥副領事訊理（一）長盛莊等環訴李介眉石錦榮等六人不理欠欵案「結果」據甘維露律師代表何錫華聲稱石錦榮已繳欵三分之二業經身故請撤銷所具之保狀等情應即照准（二）婦人唐梁氏訴其夫唐麗南抛棄不顧請求離婚案「結果」再展期一禮拜如被告仍不到案即訊原告口供缺席判决原告律師因被告屢次不到請求賠償堂費及律費等情候再核奪 
[攫土與帶土並儆]  
　　青口人王金仁於前日下午携帶烟土六包在虹口怡和碼頭被王四蔣傳立張懷王世雲得悉糾同多人將王金仁撳倒於地攫取烟土當爲碼頭巡丁翁松林等瞥見報由該管捕房派華探蔣阿林·西探愛實司·協往將王等連同烟土拘入捕房押至昨晨解送公共公廨請究即由證人翁松林鄭阿初等上堂證明被告各人平日輒以做工爲由專在碼頭糾衆攫物此次又攫王金仁之土云云並據王金仁供稱土係在輪船上接受代爲運送得洋十元等語其餘各人供詞互相推諉中西官核供以被告贍敢攔刦判王四押西牢四年蔣張二人各押六月期滿均逐出租界王世雲押三月王金仁不應夾帶違禁物品押一月示儆烟土送關焚燬 
[懲罰兩燕子窠主客]  
　　鎭江人吳正卿因與薛炳文劉洪其在浙江路清和坊五十三號屋内開設私烟間前日被捕查獲當將吳薛劉三人及烟客夏茂橋韓長甫費聚全王裕朝蔣少雲吉少堂王阿根朱漢章吳金明連同烟具一併帶入捕房昨解公共公廨經中西官訊實以吳等破壞烟禁判吳押西牢一月薛劉兩人各押兩禮拜餘人各罰洋三元又松江人徐鳳章因在滬西麥根路一千零十三號屋内開設燕子窠亦經捕房查獲於昨將徐與烟客張金榮併解公堂經中西官訊明判徐罰洋二十五元無洋改押三禮拜張罰洋三元充公兩處烟具併燬 
[三鴇婦違章科罰]  
　　廣東路二百零一號門牌雉妓院鴇婦顧氏因於上月二十七號夜縱妓至四馬路拉客違章被專查妓院之三十五號西捕與八百二十五號華捕查悉請廨出單於昨將顧鴇傳至公共公廨經俞襄讞會同美包副領事訊明判顧鴇罰洋五十元充公無洋改押女所兩禮拜示儆又廣西路五百九十一號門牌妓院因容留未報名妓女應客亦經該捕等查悉昨將該院鴇婦紀寳姐傳至公堂經俞包兩君訊實判紀鴇罰洋十五元充公示儆又西藏路十號門牌雉院鴇婦朱大寳不將妓院執照掛於顯揚之處亦經該捕等查悉昨晨將朱傳案訊明官判罰洋五元充公以儆 
[旅館違章之科罰]  
　　福州路東和旅館經理李少卿浙江路安吉客棧經理湯安生漢口路新平江旅館經理錢永德·及江麟法均因不將旅館執照掛於顯揚之處被捕房查悉稟廨出單於昨將以上各人併傳至公堂經中西官逐一訊明判各罰洋五元充公示儆 
　　誌謝頃承江蘇第一師範王懷琪君惠贈實騐深呼吸練習法一册言精義賅爲研究體育者不可不閱之書特此誌謝並當介紹 
雜評二 
[時疫醫院開幕感言] [  怡]  
　　紅會於每歲夏秋之間設立時疫醫院盡救疫之天職也然治疫於旣患之後不若防疫於未患之先是故講求衛生其尤要矣 
　　滬上人烟稠密染疫最易且租界而外無論官廳與居户大都漠視衛生蚊蠅麕聚於食物污穢遍積於道路日日召疫之不暇更安知夫防疫是以夏秋時症滬上鮮有免者今又屆夏令矣吾望一般居民注意於公衆衛生以防疫氣之侵入吾尤望警察官廳致力於衛生行政以保公共之安寗 
公布欄 
[江蘇高等審判廳]  
　　布告爲布告事案據上海律師公會呈送各律師退會名册内有任公職者唐愼坊楊景斌吳曾着王鳳禾趙曾翔等五員已病故者張慰祖汪茂榕王之鼐等三員等情前來當經本廳轉呈司法部鑒核在案兹於本年五月十八日奉第六一七八號指令本廳呈請將律師唐愼坊楊景斌吳曾善王鳳禾趙曾翔張慰祖汪茂榕王之鼐等登録撤銷由内開呈悉律師唐愼坊楊景斌吳曾善王鳳禾趙曾翔張慰祖汪茂榕王之鼐等八員登録原案應准撤銷除交科備案外仰即知照此令等因奉此除張慰祖等三員病故外合仰各該律師知照此布五月二十九日 
　　民庭判决一件張季颺爲田産涉訟補繳訟費聲請更正决定一案（决定主文）原决定更正之本件上告聽候本廳另行審理一件季宇清與張金生爲債務涉訟上告一案（判决主文）本件上告駁回本審訟費歸上告人負擔其餘逾額之四元八角發還一件趙陳氏等與趙寳祺爲承繼涉訟控訴一案（判决主文）本件控訴駁回本審訟費歸控訴人等負擔一件虞士才與虞林狗爲糧苗涉訟上告一案（决定主文）本件上告視爲撤回應即註銷以上五月二十八日 
[滬海道尹公署]  
　　批示一件崇明縣民龔源呈爲案延六載地未一釘請派員嚴懲釘結或賜令行鄰封迅予辦結由呈悉查此案前據該民來道呈訴當經轉令崇明縣知事查案核辦在案據稱案廢數載尙未判結如係實情殊屬任意延宕據呈前情仰崇明縣知事迅予查案勘明秉公判結具報免滋訟累此批一件寶山縣民奚紀生呈爲局員違法損害産棚陳求檄縣秉公澈究追回原業由呈悉查此案旣據該民在縣起訴有案如果清丈局員確有縱容朱氏朦領方單侵奪廣權情事應即提出確切證據逕呈縣署澈查明確秉公核辦毋庸來道越凟此批 
 
 
 

Page 12

 
 
   
 
 

Page 13

 
 
   
 
 

Page 14

 
 
自由談 
遊記 
[旅歐觀察談] [  中實]  
　　（二）巴黎市茶香記 
　　旅居法蘭西第一事足令人生特别之感觸者厥爲日刋報紙法本大國以意度之報章紙幅宜如何擴展乃抵法一購閱雖極著名極有聲色之報亦無非每號四葉（卽西文8Pages)乃知人間事物無往不可略歸簡約北美新聞紙雖屬氣度不凡然其記録文字之冗長膚廓舍紐約時報The　New　York　Times大部分足爲七十二行萬寳全書而外餘則不過以誇詞浮文耗費紙幅而已 
　　是以乘地底電車時即有一物可以比較法美兩國紙張消耗力之程度巴黎貯廢紙之扁桶桶口幾不能容一厚重之日報紐約貯廢報之大圓缸其徑口乃似我國舊時代内地人家之米缸與積水缸蓋彼七十二行萬寳全書有時熟某行者祗取某行之一部而閱之關涉其餘各行之大部份報紙或盡於到站時先棄諸大圓缸之内也圓缸之大不難應時而滿最有價值之報紙且如此其餘各報更可想見矣（按上文之桶與缸均以馬口鐡爲之予之定名乃據其面積之大小言使我邦人易於了解耳） 
筆記 
[情死記（中）] [  雛鶴]  
　　又展讀余友英文絶命書其詞甚長兹節譯之書曰麗卿鑒頃得汝函知君因種種之阻力我不能復作儷汝想矣我兹失卿不啻攫我寳貴之靈魂唯一之生命而去耳莊子曰哀莫大乎心死我今靈魂失矣生命去矣哀亦莫大甚矣則尙有何樂趣戀此煩惱之世界耶無已惟有决裂以一死以逍遥我靈魂望卿勿悲善視將來之丈夫可耳如卿不忘數載之情每届掃墓節時一臨吾土則我心亦彌樂醉痴生上余讀畢不禁矍然驚蓋醉痴生我固知因情而殉身特麗卿即爲生之目的人則前所未知也兹麗卿旣懇懇見囑我不忍悍然拂彼意將其梗概點綴成篇或謂此意近誨淫也或謂實當頭棒喝也則隨閱者眼光判决之矣醉痴生武林産也距兹三年前我識之於某某學校爲人頗温文惜無堅軔性稍遇挫頓則沮喪萬狀其自戕之原即肇於是也余自友生每遇暇輒往訪少年人相聚必譚悲歡離合事爲美資生固長於辭令者滔滔歷舉其所遇以自詡且出其意中人照片以示衆然觀其貌初不逾中人但羣咸攅集各神遊於影片間人人腦海都各豓羡其所遇痴然神往特生則囅然曰彼齊大非吾耦也余聞語大詫因質曰旣非君耦何必以情動之君兹不欲使渠將何以堪生至是乃俯首莫能答此余與生初識時之事也越年因某女友介紹得識一女（即麗卿）女美而慧肄業於某女校時適屆五四運動學潮洵𣼤滂湃影響迺至全國女校爲衆所牽亦罷課贊助焉此時常相值情形愈摯 
雜録 
[窺球小紀] [  枕緣]  
　　中華民國十年遠東運動會舉行於滬濱之虹口公園五月三十一日爲中斐兩足球隊决勝之期憶昔讀於民立中學時年方十五對於運動各項均頗置羡惜以體質孱弱兼習爲難顧課後獲暇亦嘗與同儕間作球戲奔馳角逐覺其味殊深長輟學後人事卒卒漸置淡忘而茲盛信傳來無異餉予一服興奮之劑頓覺此身似猶在五載前之運動塲中懶骨忽振壯氣倍增先是有友貽予入塲劵數紙期期因邀内兄周銘泉等同往參閱午後二時有半將行矣岳丈諱湘園聞而知之瞿然起曰斯舉盛哉予盍偕往焉當予求學之年國無提倡體育類是者兹獲一寓目亦快事也吾丈年五十有六矣業醫爲中國紅十字會之救護員近歲以疾傷其足不良於行乃亦有斯奇興可喜也吾儕扶之登包車遂相躍登電車車中人滿擠乃弗勝馳經北四川路時每抵一站候車者踵相接但有注視而弗登觀其色奮樂而失望窺其意似與吾儕有同的而虞車中之指可掬蓋人人相同也近場道之兩側遍列清快丸仁丹等商品之廣告旗幟吾國之苦 
[曹張王] 平均之成績 
力持之激人頓起五四運動之反感旣相下車行約百武而抵園門吾丈已先在爲購特券扶之奪門而入烈日高懸於天細草平鋪於地園有數塲各以粗索爲圍男兒好身手於其中雜見焉遥見一場圍而觀者如堵登高而俯矚者如山掌聲時起雜以呼聲頃之奪門而入者乃又飛步趨之弗論老幼其矯健均有若運動會中之選手尤足觀者十七八妙齡女郎三五成羣而過衫裙薄薄各盡其爭奇鬥巧之能步履裊裊頻逗人出世絶塵之想也吾儕隨衆度一橋而抵場畔亦徒隨衆立於先至者之後觀其背影聽其呼聲至彼場中情景似隔蓬山路萬千耳 
劇本 
[歷史劇雙忠墓（三）] [  沈心工]  
　　公孫杵臼這樣說來一事化爲兩事了一件是死難要有人與嬰兒同死一件是立孤要有人教養趙氏孤兒以至於成人請問賢弟這兩件事情孰難孰易 
　　程嬰人誰不死那死難還算容易做的論到立孤那是責任重大據小弟看來是很難的呢 
　　公孫杵臼就請賢弟勉爲其難讓愚兄便宜些做了容易的罷 
　　程嬰阿呀兄長吾兩人情同手足應該同死同生那有讓兄長一人先死的道理 
　　公孫杵臼賢弟現在非謙讓之時吾兩人都不爲名都不爲利但求於實際上有益便了吾看你的學問才情勝過愚兄百倍這立孤的一件事你不擔當誰去擔當呢 
新聞拾遺 
　　怪宜興縣立女子高等小學校長程某愛花成癖在校内植名花三百餘株香色繽紛怡心悅目内有數株尤爲程所鍾愛置諸几席日夕不離有素心臘梅一株已三十年花開萬朶最爲茂盛去冬此花忽結實累累盈樹狀同梅子見者靡不稱異以爲程裁花另有妙法所致程則以爲臘梅結實事出反常恐於己命運不利故未待梅實成熟即已令人將其全行摘去云[  某生] （不受酬） 
　　醜庽居哈同路民厚里之某甲性喜牧豬奴戲呼虞喝雉習以爲常有某乙者與之交最善每博輒與焉甲屢戰屢北積負乙至百餘金力不能償乙索之甚急甲無以應乃議以牀頭人相抵惟須再找若干金甲允之然甲不敢直商之妻詭言有某紳覔傭紿令往就而甲導之迨抵乙家妻知中計無可如何只得隠忍妻往乙家日用優於甲乙又寵愛之絶不以故夫爲念而甲則以嗜賭故竟甘心以妻抵償賭債賭之爲害誠烈矣哉[  筆花]  
小說 
[社會小說醉獨醒（三四一）] [  瞻廬]  
　　第五十三回路迢迢休談别怨欲逐逐未戢邪心 
　　然而大賚的志願尙不止此他聽得華女士辦理的新村井井有條不愧是村落的模範不覺見獵心喜也想在湖北開關一個模範村曾託逹夫寫信到華女士那邊乞取建築新村的圖樣和那組織新村的章程後來接到覆信單把圖樣寄來却没有具體的章程大賚想到組織新村非有熟手不辦和逹夫商議定妥要把他妻女聘請前來做那組織新村的主任逹夫離家已久本來思念家中妻女况又是公益事業論理也該贊成公誼私情兩不可却才寫了這封快信接取娘女倆到湖北組織這第二新村信中說話異常懇切無非說「服務社會是國民應盡的天職在理不當憚此一行倘慮華女士左右陡然失了臂助横豎慧姑姪女徙家新村華女士不愁没有得力的幫手此間新村業已開工建築預計兩三個月内定有一部分可以落成見信以後從速動身至要至要」錦心得信先去謁見校長報告情由校長那邊同時也得了逹夫的快信不待錦心啓齒早已猜出了來意校長道錦心令尊接你到湖北組織第二新村你便要推辭也是義不容辭我便要挽留也是義不容留新村愈多愈妙我有恨魄力不大拚着全副精神只變換了三百餘家的周圍空氣幸有這位周大賚先生聞風興起仿照我們的辦法又有第二新村發現將來風氣大開從第三第四直至無量數的新村陸續舉辦這便是大大的一椿快心之事錦心錦心要是你爲着别事離開我們的新村無論如何我總不放你走惟有這番湖北之行你旣辭不得我也留不得不但不留你還要趕着你走錦心聽了行志更加堅决辭了校長便帶着原信來向慧姑那邊報告 
餘瀋[  征鴻]  
　　痛苦人所不免而以感受精神上之痛苦爲尤甚蓋肉體之痛苦猶易愈精神之痛苦實難治甚至有含悲飲恨鬱鬱以終者不亦悲夫 
 
 
 

Page 15

 
 
   
 
 

Page 16

 
 
常識 
常評 
[解釋之誤解] [  老圃]  
　　今世法官律師偶有法律疑義即請大理院解釋此大誤也國中法律無論何人皆有解釋之權但各人見解不同而至涉訟則以法官之解釋爲準國中法官無論何種階級皆有解釋法律之權但下級法官解釋不同則以最高法院之解釋爲準夫是之謂統一解釋法院編制法第三十五條所賦與大理院之權不過如是非每遇法律問題須先請示於大理院亦非解釋法律爲大理院之特權大理院之法官亦不過尋常法官並非營通信敎授之業法官雖資格極淺要皆有常識及法律知識可自出心裁解釋法律並非傀儡機械須待大理院之運轉藉曰下級法官解釋錯誤則國家設三審制度自有糾正之法若第一級法官先請示於大理院又以大理院之解釋挾制第二級法院是三審制變爲一審制法院編制從此破壞此其理固顯而易明徧考各國成例凡法廷判案從無請示於大理院者乃積習流傳恬不爲怪此由於下級法官推諉不負責任亦由從前大理院好攬權其實法院編制法第三十五條早經破壞其名曰解釋其實即指揮旣於事前拘束下級之法官并欲於事後拘束將來之審判不知我國爲大陸法系本不以判例爲法律即曰適法解釋不過與判例有同等之效力欲以此拘束一切之審判亦法律所不許也 
衛生 
[體育之眞意義] [  蔡行素]  
　　全世界人重視體育提倡研究不遺餘力國内國外之運動會時時舉行藉以表示體育成績並覘前後進步及各組合間優劣之比較現今遠東運動會正在海上開幕中日菲三國運動員熱度奮興各爲充分之預備劇烈之競爭以期奪得錦標爲祖國光各界士夫亦多各爲其國竭力相助冀獲國際勝利之榮譽會場之上手持國旗高揚空際歡呼慶祝者如風起雲湧不可遏抑然而褊狹之國家主義偶爾勝利之虚榮心黷武主義之軍國政策是否爲研究體育提倡體育之眞意義善夫菲代表之言曰遠東運動者非僅造就身體實爲造就品性仁愛與世界之和平也日代表更以慷慨任俠自鳴中代表則以純潔忠實自解三代表之言各能表白國風且能了解研究體育提倡體育之眞意義夫曰仁愛與和平曰慷慨任俠曰純潔忠實皆須有强健之體力活潑之精神方能貫澈懦弱之夫閶茸無能之輩固不能爲羣衆謀樂利也我國國風南方以温柔著北方以剛强著要皆不背正義不離人道確有其誠實中正之態度惜自纏足之風弱我國民之母鴉片之毒貽我全國之害今雖漸有覺悟而體育成績實遠不如人以致各種事業鮮有進步於人類互助之義能實行者殆居少數吾人欲擔負人生應有之責任貫澈我輩進取之主義以爲羣衆謀樂利偉大之事業必基於强固之精神此則研究體育提倡體育之眞意義彼全世界之研究體育提倡體育者亦莫不同此意義也（乙種酬） 
[友朋與衛生] [  天鳥]  
　　吾人旣居於社會中則交友一事誠不可須臾離也益者三友損者三友甚矣擇交之不可不審愼而周密也若以衞生而論康健之友人可資模仿而得無窮之益西人有恒言健康亦能使人傳染良不誣也 
　　沾病之友與之同桌而食則有涎沬傳染之患與之同室而寢即有空氣傳染之虞與之閒譚則口中之穢氣撲鼻而出與之周旋則不潔之習慣令人可憎 
　　吾人對於治病之友宜以却病之道規勸之不可與之親暱若自身有病亦宜從速治痊不可使人生憐惜心與厭倦心也 
　　至若酒食徵逐之友俗氣滿襟游蕩嗜博之朋天性易汨均屬有碍衛生豈宜羣居終日凡人各有所長亦各有所短所謂毋友不如己者詔吾人勿效人之所短也 
　　世之人各有交游而交游貴得互助之益天鳥有朋友二種日間接待之友謂之今世友苟有問於天鳥天鳥必極誠以待遇之故朋友亦相待以誠且嘗以忠恕律已故今世之人皆吾友也今世友之外天鳥尙有一種古代友交接古代友每在夜間俟職務稍暇則讀古人書或文鈔或詩稿彷彿與古人欵譚覺身心俱在樂境中其有益於衛生誠非淺鮮且天鳥有一種迷信自謂離世之時必能與古人相見今而獵涉其著作他日相遇時更多一番樂趣也 
國民常識 
[女子參政實行的兩個前提] [  守書]  
　　女子參政的必要前有某君已在本欄發表過了所舉的理由狠充分我現在討論的就是女子參政的實行試看廣東這種運動的聲浪才稍平靜湖南省憲法預備開審查會女界也提出參政要求的條件究竟這種參政運動在中國屢次發現何以總歸失敗他的障礙在那裏我以爲這事本來是不難的不過在中國現在的情形必須先做到下列兩個先决條件 
　　（一）女子經濟的獨立中國相傳的敎訓所行的制度女子不過是男子的附屬品未嫁時不能和弟兄平等旣嫁後不能和丈夫平等丈夫没了還要「從子」像這樣束縛終身不自由要想不仰男子的鼻息不聽男子的指揮怎能做到如果能自謀生活能承受遺産經濟上一切的權利和義務都和男子立於平等地位女子的人格自然爭回了 
　　（二）女子能力的增進「女子無參政能力」這句話是反對女子參政的最大理由平心論起來社會各種事業女子不能和男子並駕齊驅這也無可諱言所以「能力的增進」就不可緩了增進的方法當各方做到最要緊的有兩件（一）男女敎育並重自小學以及專門大學總不分男女的界限（二）各界各業都容納女子讓他們練習做事的能力以上二條實在是女子參政的緊要前提如能辦到無論什麽事總可以和男子平等了參政一項自然迎刃而解不然枝枝節節總不是根本的辦法我願覺悟的女子要趕緊注意於此才好（乙種酬） 
道德 
[儉約與保持品格] [  沈晦鳴]  
　　隨便一看儉約與保持品格不發生什麽大的關係可是我們向社會上一望再仔細一想又不由得不承認他們有很大的關係原來社會上爲生活奢侈而喪失品格的人很多很多其中有一部分人在起初的時候志氣未嘗不高氣節未嘗不重見那些「奴顔婢膝」「脅肩諂笑」的人未嘗不可憐他們痛恨他們可是不多一會志也灰了節也屈了嘴也軟了安安穏穏去過他「故吾」所絕端反對的喪失品格的生活了唉這是怎麽一回事呢何以變得怎樣相反呢問問他們自己他們說「我要喫飯我要穿衣我要生活我不得不如此啊」唉我們喫飯只要喫飽我們穿衣只要穿暖我們天生一雙强健的手一個靈敏的腦又不是聾子又不是瞎子當眞不能夠維持我們喫飯穿衣嗎當眞要我們喪失品格之後方才能夠維持我們的喫飯穿衣嗎要是再問問他們自己他們必定說「我們的生活不像你們那樣的簡單容易供給你們那樣不舒服不體面的生活我們簡直一天也過不來的」唉生活果然舒服了果然體面了只是品格也從此喪失了我們看這種人的所以喪失品格原因果然很多但那「生活奢侈」實在是他原因中最大的一個所以我們應該竭力儉約减小我們的慾望减低我們的生活程度因爲慾望大了便容易流於奢侈人家也便容易用較好的生活來引誘我喪失品格就他牢籠生活程度高了在没有得較好的生活時已經時時有不能維持的恐慌一朝見了有較好的生活便逼着自己喪失品格去續營以致什麽都不顧無條件的墮落了 
　　諸君我們當眞要保持我們的品格我們第一要竭力儉約竭力减小我們的慾望竭力减低我們的生活程度大家不要以爲這是「老生常談」没有道理你看那一部分喪失品格的人都吃這個虧啊（乙種酬） 
科學常識 
[載百人之飛機] [  念臺]  
　　民國八年六月英國荷爾各大尉及布郎中尉自歐而美以十六時十二分飛渡大西洋六千里飛機可渡大海人早信而不疑其時所乘者爲雙葉飛機有推進機一對翼長六十五尺機重九千七百斤尙屬簡小者然今日意國加布羅邇氏已造一可載百人之大飛機繫於北意馬左黎湖上此驚人之水上大飛機尙不過將來横渡大西洋定期飛機之模型而已更有載三百人之大洋飛機聞加布羅邇亦旣設計製圖完成矣此載百人之飛機翼長約百尺翼分三排共十八葉推進機八各備一四百馬力之機關一時間三百里之速力殊屬裕如但其渡大西洋也亦非二十四時上下不可故必爲旅客備食堂寢室加布羅邇意謂欲普及飛機旅行非使飛機之便利優美與火車輪船等不可故其設計於寬廣暢適特加留意機分二層上層作機關室下層作客室室高七尺壁多窗以便遠望客室前爲更衣室食堂皆極完美座亦暢適寢床不用則疊入壁中行李室則在客室地板下大箱籠亦可容暖室設備有二重一爲電氣裝置以備不時一爲利用機關放散熱氣備平時之用本年三月二日已將此飛機載七百斤之砂袋試飛四五里其後疊加試騐加布羅邇遂建造載三百人之飛機以備横渡大西洋之用云夫自木舟而至輪船其間幾費數千年而飛機則自發明至今數十年而已即將載百人而渡大海矣但由紐約至倫敦之客票價尙未定出大概時短而用人少當不至大昻也（乙種酬） 
經濟 
[節省端午節之送禮談] [  曹文海]  
　　我國舊曆各節民間之習慣爭送禮物耗費金錢不可勝計轉瞬之間將近端午節矣大家舖户又將各辦粽子枇杷等之禮物分送親友矣夫按節送禮爲交情起見而此端午節者爲商界歸賬之期與交情無關也 
　　方今國事蜩螗國庫如洗財政困難軍餉缺乏敎育之經費支絀萬分災區又哀鴻遍地嗷嗷待哺加以百物昻貴糧食增漲生計艱難已達極點每日所得之錢或不敷一家之飽再以汗血之錢爲無益之舉豈不惜哉 
　　嗚呼端午節分送之禮如粽子枇杷等物惟圖一時之口福而已有何益哉我願稍有常識之國民以端午節送禮之金錢節省爲有益之事積少成多補助敎育倡辦義務學校增進人民智識或助賑濟以救災民則有益於大衆造福亦不淺矣（乙種酬） 
 
 
 

Page 17

 
 
[  桂甫柯聯煇繪]  
[運動會所現之國民性] [  冷]  
　　以四屆之遠東運動會成績證之復以三日以來此次運動會之成績觀之有最扼要之二語敢爲我人言者曰凡系眞實力量之運動我國無能及人而有技巧可藉者則多有勝人之望故經賽與游泳我國均無分數也 
　　此其原因半雖由平時之少於訓練而半亦由於國民體質之脆弱蓋今之青年學子者大抵出身於中級以上之人家而中國近世以來除農工勞力之人外平時鮮有用力者若官宦若士子若商人若有有家資而無事事者類皆手無縛雞之力以若是累代遺傳之質而欲稍事練習即能勝人不可得也故今日而旣覺其不足即宜注意勉勵以漸移其習則不特於運動中操勝於日後於國民前途亦大有裨益焉 
[第三日會塲所見]  
　　吾於此次運動中球之勝利而得我國民性兩種之試驗 
　　其一我國人善於團體的運動蓋球之運動必須團體的組織善團體的操練熱而後能獲最後之勝利非單獨一人之力所能見長也由是可見我國民爲有團體的國民性離之未必見所長合之即能見其美苟能善用此團體的國民性而發揮光大之以推之於其他凡百事業則其所得美果不僅在區區運動一事而已也 
　　其二我國人善於智術的運動蓋球之運動必須憑思想之運用巧術之假借而後能操必勝之權初不徒以實力見長也由是可見我國民爲有智能的國民性而實力不逮其智能苟能一方善用此有智能的國民性一方致力於眞實力量之途用其所長而勉其所短有實力以濟智能則其智能爲不浮爲不夸此又國人所當知者也 
[今日（星期四）比賽秩序]  
　　今日秩序已詳昨報兹再簡録於下又自七十三項以下昨日未載補詳於後 
　　昨日比賽内第四十八項内二十五哩賽跑改在今日下午舉行第六十七項足球第六十九項籃球第七十項隊球第十七項棒球已决賽不再舉行 
　　第六十五項十項運動下午二時三十分舉行 
　　第六十六項童子軍游藝會下午三時舉行 
　　第六十八項棒球兩隊分數均等者最後决賽（遠東運動）下午三時十五分舉行 
　　第七十二項棒球（萬國運動）下午四時三十分舉行 
　　第七十三項網球（萬國運動）星期四下午三時舉行 
　　甲單網球（一）K.Mikami與W.Mansell　Smith比賽（二）Y.Kiagawa與W.P.Roberts比賽（三）G.M.da　Silva與W.E.Boeddinghaus比賽（四）J.H.Beckst　one與B.L.Cheetharn比賽（五）H.H.Knowllos與Y.Asano比賽（六）H.Toussaint與R.Canavana比賽（七）LoManWai與T.Okumura比賽（八）Ng　SzeKwong與W.Tanaka比賽（九）Mr.　Shih與Val　Dawson比賽（十）W.　Okada與Yang　Wen　Tao比賽（十一）C.H.　Tyau與Dr.　Tiao　P.　K.C.比賽（十二）W.H.Wythe與B.　Khrenoff比賽（十三）爲（一）（二）之勝者比賽（十四）爲（三）（四）之勝者比賽（十五）爲（五）（六）之勝者比賽（十六）爲（七）（八）之勝者比賽（十七）爲（九）（十）之勝者比賽（十八）爲（十一）（十二）之勝者比賽（十九）爲（十四）（十五）之勝者比賽（二十）爲（十六）（十七）之勝者比賽（二十一）爲（十三）（十九）之勝者比賽（二十二）爲（十八）（二十）之勝者比賽（二十三）爲（二十一）（二十二）之勝者比賽 
　　乙·雙網球（一）R.B.Nichols及C.Chopman與R.Carnavarro及H.Toussaint比賽（二）H.H.Knowles及W.Mansell　Smith與（一）之勝者比賽（三）K.Mikami 
[五項運動第一中國杜榮棠]  
及T.Okumrua與P.K.C.Tiao及W.H.Fan比賽（四）Y.Asano及Y.Kitagawa與I.Tonoka及W.Okoda比賽（五）Ng　Sze　Kwong及Wai　Wing　Lock與D.Wythe及Val　Dawson比賽（六）B.Khrenoff及H.C.Mansell與K.Noguchi及G.Yamano比賽（七）J.H.Blackstone及Partner與W.P.Roberts及D.Roberts比賽（八）J.Shimiazu及M.Tagawa與（七）之勝者比賽（九）爲（三）（四）之勝者比賽（十）爲（五）（六）之勝者比賽（十一）爲（二）（九）之勝者比賽（十一）爲（十）（八）之勝者比賽（十三）爲（十一）（十二）之勝者决賽第七十四項籃球 
　　第七十五項五十碼自由式賽泳（萬國運動）下午八時十五分舉行 
　　七十六項百碼自由式賽泳（萬國運動）下午八時三十五分舉行 
 
 

Page 18

 
 
　　第七十七項四百四十碼自由式賽泳（萬國運動）下午八時五十分舉行 
　　第七十八項二百二十碼蛙式賽泳（萬國運動）下午九時十五分舉行 
　　第七十九項半哩自由式賽泳（萬國運動）下午九時三十分舉行 
　　第一預賽一七E.Siemson上海華童公學一八一I.Matsuza日一八三N.Haneda日一八二K.Ikeda日二二五H.H.Awana駐亞美艦水兵 
　　第二預賽六八T.A.Claton滬一八四T.Iritani日四三四Dionicio　Galva菲一七九E.Imimura日二五一B.O.Wallin滬 
　　第三預賽二二七S.M.Haight駐亞美艦水兵四三一Severino　Mariano菲一七八T.Wada日一八O.K.A.Onada日一九二J.B.Brown滬 
　　第八十項水球比賽下午十時舉行上海水球隊 
[明日（星期五）比賽秩序]  
　　第八十項中國拳術會新式體操星期五下午二時舉 
　　第八十二項百碼賽跑（萬國運動）星期五（即六月三日）下午時舉行 
 
[足球第一中國香港足球隊全體攝影]  
　　第一預賽A.M.Gutienez滬Emilo　Pascual菲A.G.J.McKerrow.滬Joaquim　Rozario滬H.Takenaka　Japan日Chan　Pui　Ka.廣東 
　　第二預賽Ermakoff.哈爾濱體育會菲T.Mokuta.日J.S.Guydar日C.S.Brown.駐亞美艦水兵H.C.Liu.華北 
　　第三預賽Gorgorino　C.Asorio.菲A.P.Goldman.滬I.Kaga日K.C.Symm.滬B.A.Eason駐亞美艦水兵 
　　第四預賽Maxwell　Chaplin,華東Eriberto　Castillon菲I.Okuyama,日J.Yoshida日H.F.Klingemberg滬 
　　第五預賽Leimanshtein哈爾濱體育會Geo.EmestMarshall滬Seyenaga滬J.A.Hunter華北 
　　第六預賽Davidduk哈爾濱體育會Fortunato　Catal.on.菲RoyF.Scott.滬S.Nagata.日A.S.Heard.駐亞美艦水兵 
　　第七預賽K.Hiraoka日S.Aboshi.日Walter　Lyuh.上海韓人體育會P.W.Huang.華北 
　　第八十三項一哩賽跑决賽（萬國運動）星期五下午三時舉行 
六Ermakoff哈爾濱體育會九Koupchiasky哈爾濱體育會五三F.A.Remodios六五G.E.Booth九○夏伯吉中九四Chan　WanSang中一○九K.Okazaki日一一○S.Hasumi日一一一T.Nandc日一一二K.Toda日一一三T.Kamaichi日一一四T.Yokota日二三五H.L.Yerkes駐亞美艦水兵二三七O.D.Gibbon駐亞美艦水兵七三F.Maruyama一四四N.Yoshioka日二五九K.H.Pu.華北二六七C.K.Hsing華北二六五L.H.Ma.日二六○H.Tsau日二五五Y.C.Ye.日二六二Juan　K.Taduran菲二六三Emiliano.Alcantara.非二六八Robles菲二六四Cayetano.　B.Tibay.菲 
　　第八十四項四百四十碼賽跑（萬國運動）星期五下午三時一刻舉行 
　　第一預賽七Davidduk哈爾濱體育會二八S.Caia滬一二○M.Sumikawa日一四三T.Shimamura日一一六H.Kato日二二九C.B.Brown駐亞美艦水兵二五二J.A.Hunter華北二五四C.Wang華北二五六F.Danao菲 
　　第二預賽一MaxwellChaplin中三○C.C.Reneman滬六一Feng　Ping　Chang滬九一夏國林中一三四S.Bando日二三二G.A.Charbonean駐亞美艦水兵二四六H.C.Lee上海韓人體育會二五三T.S.Sung華北二五七V.Malinao菲 
　　第三預賽八Leimanshtein哈爾濱體育會五四A.G.J.McKerrow滬九○夏伯吉中一二五J.Sawada日一四二M.Date日二二八A.S.Heard駐亞美艦水兵二三三R.Smiley駐亞美艦水兵二三四A.F.Burns駐亞美艦水兵二五五Y.C.Ye華北二五八V.Lopez菲二七A.Duran菲 
　　第八十五項二百二十碼低欄賽跑（萬國運動）星期五下午三時二十五分舉行 
　　第一預賽二六九Catalino　Dizon菲一一B.Watanabe日二七四T.H.Pan中二七一WilliamKattel西人一一六H.Kato日 
　　第二預賽七Davidduk哈爾濱體育會一一八K.Beppu日四一B.Lowrie-Smith滬一一七T.Morita日二五三T.S.Sung中 
　　第三預賽六Ermakoff哈爾濱體育會一一六K.Okubo日二七○Pedro　Abierra菲二七二Emilio　Bucoy菲一三九H.Masuda日 
　　第八十六項二百二十碼賽跑（萬國運動）星期五下午三時四十分舉行 
　　第一預賽Davidduk哈爾濱體育會AntonioAgusti菲Roy　F.Scott滬H.Takenaka日A.S.Heard駐亞美艦水兵LiChia　Ko華北 
　　第二預賽George　ErnestMarshall滬C.C.Reneman滬S.Aboshi　日I.Kaga日 
　　第三預賽Leimanshtein哈爾濱體育會M.Seredkin滬G.A.Hyder香港S.Nagata日Chan　PuiKa廣東B.A.Eason駐亞美艦水兵 
[昨日比賽結果]  
　　五項運動 
　　五項運動原定十六人臨時更動得十人爲四一陸加士菲四三加科羅拉菲一八五二村忠臣日一八六鴻澤吾克日一八七三橋義雄日三○○朱恩德中三○一杜榮棠中三二七時昭涵中三二八潘作新中三六三唐慕林中結果中國杜榮棠第一日本二村第二列表如下 
　　　　跳遠　鐡球　二百二十賽跑　鐡餅　一英哩賽跑　總數 
陸加士　七七　六九　四四　　　　　七二　三八　　　三○○ 
加科羅　一○二七三　三八　　　　一○三　九　　　　三二五 
二村　　八七　六六　七○　　　　六八　　六一　　　三五二 
鴻澤　　一○七五六　五五　　　　七六　　四六　　　三四○ 
三橋　　八七　五七　四四　　　　七二　　八　　　　三四○ 
朱恩德　九四　五六　六○　　　　六二　　○　　　　　　○ 
杜榮棠　二○　四四　八○　　　　八三　七三　　　　四一○ 
時昭涵　八七　五六　三○　　　　六○　　○　　　　　　○ 
潘作新　九八　六一　四一　　　　五五　三六　　　　二九九 
唐慕林　七七　五一　六○　　　　五六　五五　　　　二九一 
 
[隊球第一中國廣東隊球全體攝影]  
[球類决賽之大勝利]  
　　（一）中日比賽足球·四與零之比·我國全勝· 
　　（二）中日比賽籃球·卅二與念八之比·我國勝· 
　　（三）中菲比賽隊球·五十三與四十六之比·我國勝 
　　（一）中日比賽足球午後三時四十分中日比賽足隊圍而觀者較前日更多更加原有之看台忽而拆去故有坐有立足有二萬餘人日人亦有數百人公正人仍由英人李思廉君等擔任開始之時我軍居東日軍居西日軍因前爲菲軍戰敗後故對於我軍格外奮勇惟我軍雖曾戰敗菲軍然仍未敢稍事疎忽亦精神百倍奮力前攻至四時零三分爲我軍右翼之葉九臯君在左角攻進一球歡呼之聞較前又甚繼至四時二十五分我軍之中軍黄柏松君亦由右側猛力攻進一球至四時二十七分停止比賽休息十分鐘後互易陣地我軍居西日軍居東日軍因連敗二次故極力圖向我軍進攻然我軍一方固守陣地一方仍復進攻兩方至此劇戰頗久我軍彭錦榮君等二人因傷退出日軍中亦有一人受傷至四時五十分日軍力漸不支改攻爲守而我軍進攻益力至四時五十六分爲我軍之左翼由正中攻進一球是時我軍知日軍已失進攻能力故祇有前鋒四人在外進攻至五時十四分又由右角攻進一球 
[籃球第一中國華北籃球隊全體攝影]  
至五時二十分宣告停止結果爲四與零之比遂爲我國全勝我國之足球隊八年來連勝五次於遠東運動會本有常勝軍之稱此八果又獲勝利可謂名符其實矣 
　　（二）中日比賽籃球午後五時中日比賽籃球我國籃球令聞夙著前日戰勝菲列濱故昨日球員入場觀衆羣起拍掌歡迎逮比賽時我軍奮力進攻日軍亦復不弱屢次攻入勢甚銳利第一次得十九與二十之比日軍勝一球足徵勇猛觀者無不慄慄危懼深恐我國籃球之威名損於一旦抑知此次比賽之華北籃球隊除在北方經極猛烈之練習外更加來滬後連與華東華南二球隊競爭比賽且長途跋涉殊多困苦日軍雖亦遠道而來然究係生力之軍故成績相差甚微我軍各隊員雖至萬分困乏之時然欲爲國家增光故仍頗奮勇精神一振鼓勇前進因有連勝數球然各隊員此時尙未知其勝負仍不减其勇猛故結果得有三十二與二十八之比我軍遂轉敗爲勝全場拍掌之聲繞塲不絶各隊員始轉憂爲喜高歌凱旋而散三國籃球之錦標即爲我國所得矣 
　　（三）中菲比賽隊球我國之隊球隊日前以四十二與三之比戰勝日本之隊球隊昨午五時半與菲列濱比賽隊球四圍來賓因足球適行停止復加表演之各女校學生尙未散去故頗爲擁擠亦不下二萬人第一次結果爲二十一與九之比我軍獲勝第二次爲十一與二十一之比我軍稍負至第三次我軍各隊員莫不奮勇萬分最後之數分鐘兩方格外劇烈至七時始行停止結果爲二十一與十六之比總計爲五十三與四十六之比遂爲我國獲得全勝歡呼高唱與足球不相上下也 
[網球比賽]  
　　昨日上午十時至十一時半舉行單網球比賽菲列濱法格士與日本奥村共三次第一次·六與二之比第二次·比較如上第三次·六與一之比菲列濱勝又菲列濱阿拉工與刁作謙共三次第一次·六與一之比第二次·六與二之比第三次·六與一之比菲列濱勝下午二時半日本田中與吳仕光共四次第一次·八與六之比第二次·一與六之比第三次·六與四之比第四次·六與二之比日本勝 
　　又雙網球比賽菲列濱法格士與沙立志日本北川與淺野共四次第一次·六與一之比第二次·六與二之比第三次·三與六之比第四次·九與七之比菲列濱勝 
[游泳决賽]  
　　百碼仰泳决賽第一五九法南士菲時間一分十九秒五分之四第二二三三持永日第三二三一入谷日 
　　百碼自由賽泳第一六四阿白陸菲時間一分四秒第二六一格恩菲第三二二四小野日 
　　二百碼接力賽泳第一菲列濱時間一分五十二秒五分之三第二日本第三中國 
　　二百二十碼蛙式游泳决賽第一五九法南士菲時間三分十九秒第二六九曼能沙拉菲第三二三七小野日 
　　尙有非遠東運動游泳遊藝（一）撲水比遠第一McGreger六十四呎二吋第二Hamlin五十七呎五吋第三P.Tolentino（二）魚躍競技第一Coloo第二G.H.McCloy第三R.A.Leake（三）潛水取碟第一Berlanga第二Calvo第三Manaensala 
　　至一哩自由式游泳决賽及遊藝之潛水賽泳水球比賽因時間已遲未能舉行 
[本届運動成績比較表]  
　　本報爲便利閱者起見將每日比賽結果列表比較如下逐日增加至終賽日止按比賽條例各種運動第一得三分第二得二分第三得一分五項十項運動長距離網球個人之比賽網球雙人之比賽第一作五分第二作三分第三作一分棒球籃球隊球足球第一作十分第二作六分第三作二分 
　　　　　　　中　　菲　　日 
一哩賽跑　　　○　　○　　九分 
百碼賽跑　　　○　　一分　五分 
跳高　　　　　三分　三分　○ 
二百二十碼低欄○　　二分　四分　 
八百八十碼賽跑○　　○　　六分 
二百二十碼賽跑○　　四　　二分 
擲鐡槍　　　　○　　三　　三分 
五哩賽跑　　　○　　○　　九分 
跳遠　　　　　○　　六分　○ 
一百二十碼高欄○　　四分　二分 
四百四十碼賽跑○　　六分　○ 
半哩接力賽跑　○　　三分　二分 
撑竿跳高　　　○　　六分　○ 
十哩接力賽跑　○　　三分　二分 
擲鐡餅　　　　三分　三分　○　　 
擲鐡球　　　　○　　三分　三分 
四百四十碼自由式賽泳○○六分 
五十碼自由式賽泳　　○四分二分 
五種運動　　　　　　十分○六分 
足球　　　　　　　　十分六分二分 
棒球　　　　　　　　二分六分十分 
籃球　　　　　　　　十分六分二分 
隊球　　　　　　　　十分六分二分 
網球單　 
網球雙 
百碼仰泳　　　○　十分　　六分 
百碼游泳　　　○　十六分　○ 
二百碼接力泳　○　十分　　六分 
 
[右爲女子運動副幹事馬雅女士小影　中爲女子運動總幹事貝夏女士小影　左爲女子運動敎練袁葆珠女士小影]  
[女學生體育遊藝]  
　　昨日下午四時女學生一千餘人表演遊藝計十六學校入塲之初排隊遊行（一）東吳大學音樂隊（二）女子體育師範（三）女青年會體育師範（四）萬竹（五）務本（六）勤業又有音樂隊（七）崇德（八）神州（九）愛羣（十）啓秀（十一）中西（十二）聖瑪利亞（十三）城東（十四）晏摩氏（十五）清心（十六）上海女中（十七）裨文）愛迭生廠女工繞塲一週首尾適相啣接各校均有旗幟徽章服制則爲白帽白衣黑裙黑襪黑履殊見整齊遊行畢排列塲中由敎演員馬雅女士（MissC.Moryer)袁葆珠女士敎演棒球操·游泳操·繼又各歸本隊·分别表演·棒球·棒球·網球·甲必丹球·背對背拔河·籃球·三深·孤鵝·跳手·末對·球旗賽·犬兎·抛捉·華嬙·拔河·角球·雙三拔河·圈球·登梯·豆袋·新底·洞豬·捕魚·木球·圈球·繞抛·站球·捉棍·短跑·足球·手拍·流麗頓挫極爲美觀從來女學界對於運動大會素未參與此爲第一次誠足以表示女子運動之精神而引起社會對於女子體育之注意也 
[捧球比賽日本勝菲一球]  
　　捧球比賽前日下午中國與日本日本勝得十五與一之比昨日午後三時半日本與菲列濱比賽兩隊輪流進攻共十八次初則全無勝負兩方技藝均佳至第十三次日隊攻菲隊竟攻勝菲隊一球以後仍未有勝球者至四時半比賽告畢結果日本勝爲一與○之比 
[會場内外見聞]  
　　汽車馬車之預定昨日會場表演節目較前二日尤爲新美故各汽車馬車行之車均爲赴會者預先定完甚至有早爲派人坐候車上以防人佔去者可見人心之踴躍矣 
　　二十五英里競走改期原因此次除各項運動外並有二十五英里之長距離競走本定昨日舉行惟因種種籌備不及且所經之處如北四川路江灣吳淞等處均須與中國官廳及工部局等有所接洽故决計改定於明日舉行云 
　　入塲劵重訂規則各種入場劵如二角三角等二種入場劵因價值較廉故人數旣衆亦有不甚整齊者以致園中頗受損失且頗礙及道路故至四時即行停止售票並將所有以上二種之劵自今日起一列取消改爲五角藉以限止人數 
　　昨日之來賓昨日因有一千餘之女學生會操故來賓自上午十一時起已擁擠萬分北四川路一帶連續不斷本國人以婦女及商界中人爲多大都均係女學生之家屬日本之來賓因徑賽昨已完畢故不甚衆多惟棒球塲則連本國人約有一萬餘人足見日人對於徑賽及棒球之注意大會塲之大台至三時人已坐滿即阻止後來來賓故來賓中之遲來者除蓆地而坐外餘均散步四週未及散會即行外出會塲人數最多之處爲大會塲足球塲棒球塲三處其餘如網球塲及四週散步者亦不在少數大約合計有六萬人左右至五時後始相繼出外川流不已至七時許始行走完可見人數之衆矣 
　　棒球游泳另須買劵塲内棒球塲之看台原定凡有長劵者無須另行補劵惟昨日改去原定章程每人須另納一元始得入座然日人仍屬不少以一台計算已有一千六百餘人云游泳因假工部局游泳池比賽故亦須另行購劵即携有購劵者亦須納小洋一角且人數祗限六百人未至八時即已絶止 
　　西人不購劵之原由本届會場因無相當地點故祗得借工部局花園舉行一切均頗不便三日内所有西人及日本人均不購劵入内因在此數日内决不能使其停止游息况是否游息不能證明在旁之國人雖頗不平並有責該會辦事之短然該會亦有苦衷因西人公園原爲西人所公有實屬無可如何當然不能令其購劵入場也 
　　天空飛機之翺翔昨日午後五時二十二分運動會場之天空忽來飛機一架由東飛駛而西翺翔會場之上歷分餘鐘始去是誠極佳之點綴品也 
　　職員之辛苦本會各職員擔任事務多係義務連日在場執行職務極形勞苦場内如郝伯陽·譚雅生·李迪雲·許建屏·陳漢明·張新甫·張廷榮·張嘉甫·李駿惠·潘文煥·馬約翰·李埴藩等場外如朱文瑞·湯仁熙等及青年會諸西人無不忙碌異常足見諸君熱心社會事業也 
　　單網球比賽今日上午十時半中國吳仕光與日本奥村日本田中與菲列濱阿拉工下午三時菲列濱法格士與中國刁作謙 
　　雙網球比賽下午三時中國吳仕光韋榮絡與日本北川及淺野 
　　足球隊之炫耀今日香港足球隊因佔據勝利故帶音樂隊入塲在四川路沿途鼓吹而行直逹會塲從而觀者數千人 
　　紅十字會救護運動員昨日紅十字會救護隊仍由隊長方菊影君帶同隊員救護汽車及抬床等蒞塲是日男女學生及觀客受烈日蒸晒中暑者甚衆紅十字會蓬帳内躺臥皆滿會塲主任醫生牛惠生博土及各義務醫生皆甚形忙碌紅十字會治療主任徐兆蓉醫生自午至暮未得暇晷至運動員受傷者僅四點五十分足球比賽場有二華人運動員被對敵某國人踢傷腿部皮膚尙非重要云 
 
 
 

Page 19

 
 
　　自相矛盾會塲中有日本酒廣告一種星羅棋布又見有日本人肩青旗而行係上海禁酒會中人旗上白字大書特書勸人戒酒此亦可謂競爭之一般也 
　　工部局特别招待工部局因近日赴會人數太多特加派印度巡捕多人到塲維持秩序 
[六團體歡迎遠東運動員大會紀]  
　　昨晚八時江蘇敎育廳（由朱步蘭君代表）江蘇省敎育會（由沈信卿君代表）中華基督敎育青年會全國協會（由余日章君代表）上海基督敎青年會（由韓玉麐君代表）中華職業敎育社（由陸規亮君代表）新敎育共進社（由郭秉文君代表）六團體假座四川路青年會開歡迎第五屆遠東運動會各代表大會主賓及參觀者共約四百人菲政府代表阿希亞斯君與選手杜倫·魏拉里·桑托士·托里士·西爾瓦君等約三十人來會中國選手高誠學·王鑑武·蔡鏡波·翟隆梧·王榮春·張茂林·魏樹桓君等約六十人亦來會惟日本選手因昨晚適有游泳比賽故未來會開會後秩序如下（一）奏樂（二）主席致開會詞（王正廷博士）（詞附後）（三）致歡迎詞（沈信卿君）（詞附後）英語譯述（郭秉文博士）東語譯述（徐卓呆君）（因日賓未到遂未譯）（四）阿希亞斯君答詞（詞附後）（五）朱步蘭君述敎育廳歡迎詞（詞附後）（六）游藝音樂（工界音樂會）口技手技玩鋼釵戲法（七）茶點馬玉山公司贈餅件大豐罐頭茶葉有限公司贈紅緑茶葉（八）攝影（九）奏樂散會已十一時許矣兹將歡迎詞及答詞紀之於左 
　　王正廷君歡迎詞鄙人今夕爲六圑體（名見上）囑爲總代表致詞歡迎參與此次運動大會之鄰邦諸君及本國諸君實深榮幸竊思遠東運動會之舉行不僅爲體育起見且期增進國際感情希望此後於菲日中以外更使暹羅印度等將來亦皆加入則東亞方面氣象當爲之一新以後再與世界各國聯合運動前途實有無限樂觀兹謹代表六團體歡迎諸君並祝健康云云 
　　沈信卿君歡迎詞今夕六團體歡迎諸君甚多快感聯合運動一事本求增進人類之能力發展共同之幸福絶無國界可言遠東運動會舉行固將所有體育存績發表此後更可使太平洋方面長保太平推之世界亦將受良好之影響語云勝固所然敗亦可喜又云不願勝己但求諸己敬希此與會諸君皆用作參考之言將來幸福正無極也云云 
　　阿希亞斯君答詞鄙人與諸選手今夕承貴國六團體開會歡迎榮感無已遠東運動會之舉行誠足以聯絡鄰邦情誼希望東亞諸國永保良好之感情尤願中菲兩方面益臻厚誼蓋雙方經商來往一切自古已然在菲之華人固衆且多爲重要份子也今夕菲選手全體滿擬同來因有游泳决賽故只來約三十人尙希原諒兹特重伸謝悃並祝諸君健康云云 
　　敎育廳長詞遠東運動會自成立以來在菲列濱舉行二次在中國舉行一次在日本舉行一次本年五月三十日第五次遠東運動會復在在國之上海舉行家祺躬逢盛舉對於各選手之來與斯會者實抱無窮希望兹定於六月一日開歡迎大會祇以職務覊身未克親往謹派代表朱科長鶴臯到會致辭藉表歡迎夫遠東運動會之榮譽及成績已爲環球各邦所公認此次各選手來會與賽其勇猛尙武之精神諒均不讓於前務使本屆遠東運動會之榮譽及成績繼長增高此則各選手所向具之心理而家祺所希望於各選手者一方以振奮之决心增進體育上之比較一方可藉此運動會各選手爲友誼的聯絡以謀遠東人士體育上之統一及發展不僅在爭一時比賽之勝負·及遠東三國比賽之勝負已也將來世界運動會上吾遠東之運動選手得與世界各國之運動選手並驅爭先則吾遠東人士之光榮無涯涘矣家祺謹以地主之資格略表微忱區區之心願與各選手共勉之 
 
 
 

Page 20

 
 
   
 
