# 1922 - 25 - 4917578

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
   
 
 

Page 5

 
 
   
 
 

Page 6

 
 
時評 
[政局之戰與勝（冷）]  
　　攻人者每不能如其題而止多授人以口舌遂使受者有反攻之力而反攻者一旦得勢亦蹈此轍於是是非淆而勝負遂無定焉此言文字間之交戰也至於實力之交戰亦復如是在一時之間雖亦分有勝負然負者之勢力勿盡暫伏而仍能動勝者之言行不符得權而即爲人所厭於是負者大有可乘之機一反手而或又轉負爲勝實力之交戰故亦同於文字觀之以往無不如此測諸將來當亦無異也 
　　奉之挑直戰也已露其機矣奉直戰後之情勢又將何似蓋視直皖戰後而可知也 
[命令]  
　　一月三十一日大總統令國務院存記田鴻恩左權均著交全國菸酒事務署酌量任用李國楨著分發山東王樹功著分發陜西汪鉞著分發江蘇交各該省省長酌量任用此令 
　　又令任命高樹棠署延吉鎭守使署參謀長此令 
　　又令方向孟杜景弼均給予四等嘉禾章此令 
　　一月二十五日大總統令陸軍總長鮑貴卿呈請授張文台劉繼先爲陸軍步兵中校楊兆鋆爲陸軍騎兵中校陳慶雲王恩全王延齡吳振爲陸軍步兵少校並加中校銜崔繼允王學文楊洪濤張耀武爲陸軍步兵少校均照准此令 
　　又令任命殷汝熊爲大理院推事此令 
　　又令馬文德戴熹趙㑺梅盛芳均授爲陸軍步兵上校劉福雲授爲陸軍騎兵上校此令 
　　又令簡任職存記謝學霖著分發江蘇葉增濤著分發浙江廉興著分發甘肅交各該省長酌量任用此令 
　　又令内務總長高凌霨呈准甘肅省長咨請任命蕭榮策試署武山縣知事鄭賢炤試署臨潭縣知事李香國試署文縣知事潘瀛調補靈武縣知事劉國琦試署徽縣知事王朝楨試署海原縣知事戴光國試署漳縣知事李士漳試署鹽池縣知事王炳試署臯蘭縣知事王興炯調署寗定縣知事詹澤霖調署碾伯縣知事李承紱試署古浪縣知事閻權試署大通縣知事張景星試署隴西縣知事徐家瑞試署固原縣知事李肇枬試署秦安縣知事王權試署寗夏縣知事均照准此令 
　　又令參謀總長張懷芝呈請任命應大鈿爲熱河陸軍第一混成旅參謀長應照准此令 
　　又令陸軍總長鮑貴卿呈請授梁序芳馬翰榮張俊奇爲陸軍步兵中校王銳爲陸軍工兵中校傅啓濬凌漢韓保春景福李國藩霍紹光爲陸軍步兵少校王師沂爲陸軍二等軍需正陳康壽爲陸軍三等軍需正杜瀛爲陸軍三等測量正均照准此令 
　　又令陸軍總長鮑貴卿呈請授吳郁文爲陸軍憲兵中校應照准此令 
　　又令陸軍總長鮑貴卿呈請授關文鉅爲陸軍步兵少校春照閻森庭爲陸軍二等軍需正徐騰鸞爲陸軍三等軍需正均照准此令 
　　又令内務總長高凌霨呈准兼署吉林省長孫烈臣咨請任命鄭啓瀛試署濱江警察廳警正應照准此令 
　　又令李曾麟晋給二等寳光嘉禾章此令 
　　又令法特利給予四等文虎章此令 
　　又令鄂保榮李金海均晋給四等文虎章此令 
　　一月二十四日大總統令署航空署署長潘矩楹呈署技正潘世忠懇請辭職應照准此令 
　　又令署司法總長董康呈黑龍江拜泉縣縣監内寄押盜犯叛監圖脫經監犯崔海林等竭力阻遏將逃犯全數拿獲實屬有功監獄擬請分别特赦减刑等語本大總統依照約法第四十條宣告將判處一等有期徒刑十年之胡廷喜三等有期徒刑四年之李魁五特赦免其執行判處無期徒刑之崔海林苗海均减爲一等有期徒刑十二年判處一等有期徒刑十四年之李殿金减爲二等有期徒刑七年以昭激勸此令 
[國内專電]  
　　漢口電沈鴻英派顏德璋卅（三十一）到鄂商北防 
　　漢口電估本收稅東（一日）實行 
　　漢口電蕭擔任籌欵三百萬贖路已與劉省長及武漢商會接洽籌欵計畫並通告主客各軍將領及各縣提倡（以上一日下午五鐘） 
　　香港電伍廷芳寢電美外部謂梁爲帝制謀主徐亂命其組閣不啻證明北京爲一無法紀政府列强宜將其承認北京者轉移於本政府則更能促成中國之統一打消孫北伐之舉吾人懇美當局出爲首倡 
　　香港電聞許崇智部定魚（六日）入湘昨電粤解除北江各屬剿匪職 
　　香港電港煤工宣言明日停工 
　　香港電陳炯明昨回海豐故鄉勾留數日（以上一日下午十鐘） 
　　香港電港海員罷工牽動海陸理貨員工會·同德工會·集賢工會·三家昨開始戒嚴派警偕武裝兵巡游華民司出示凡煽惑别行工人罷工者遞解出境被煽誘罷工者亦不准留港並責成各工頭阻止工人勿罷工（一日下午六鐘） 
[國外專電]  
　　華盛頓電關於山東問題之調停膠濟路之管理權一部分讓與日人中國必能容納無疑如無法拒絶時中國恐竟能應允日人爲連輸長亦在意料中王代表尙在爭執中施謂王如此辦法已爲中國之幸王否是之謂中國未得佳果北京電來囑代表團至無可如何時接受此調停最後結果尙未發表星期一當可有正式之報告（一月二十八日） 
　　華盛頓電大會閉幕在卽各代表均準備於兩星期内結束會務前駐華美使芮恩施博士語余（訪員自稱）謂承認以日人爲車務總管不啻許日人管理全路全路日本職員共一萬二千人必須裁撤二十一條要求及中東鐵路問題將於本星期内提出王寵惠幣原等星期一日開始草擬魯案協約星期四日可脫稿（二十九日） 
　　華盛頓電施使爭持外人無線電臺案甚力美國輿論中國不應承認日人爲魯路車務總管中代表不敢輕許現靜待北京政府之訓令此間華人之意中國如承認此節則魯案全歸失敗各處將發生不能預料之事變此間華使署之警衛已倍於前（二十七日） 
　　華盛頓電蔡廷幹等三人今日啓程四日乘銀邦號由西雅圖出發二十二日可到滬周自齊王寵惠徐東藩定十八日乘松邦號啓程梁如浩曹雲祥擬乘中國號或南京號回國（二十九日） 
　　華盛頓電前美使克蘭氏語客謂中國不應與赤塔政府簽定任何條約蓋中俄人民今儘可照常通商也（二十九日） 
　　華盛頓電下星期四五二日全會將開大會二日第一日爲裁减海軍事件第二日爲遠東事件 
　　華盛頓電大會將於數日内閉幕 
　　華盛頓電據倫敦消息駐英法使與英外長柯遜會談内容甚秘不能或探輿論頗非是之星期觀察報云Weekly　Spectator英法對於日諾瓦會議方針顯然有不相容納處美之觀望態度亦由於是惟英政府希望美國加入日諾瓦會議甚切（一月二十八日） 
　　華盛頓電英國輿論對於英比同盟頗多訾議英之大陸攻略政策因英比同盟而更顯法固主張攻略大階者比乃贊助法國政策者故英比同盟適證英亦有雄視大陸之心此乃英人不願道者 
　　華盛頓電哈定一俟太會告終卽擬將各項新條約送交上院核准哈定語人謂太會各條約必能安全通過上院無疑（一月二十八日） 
　　東京電日本太議總代表德川氏今日由美返日對太議發宣言謂全會雖未能得完滿之結果然所得者已與原旨相符不能不謂之爲有功於和平與人道而裁減海軍一事尤與世界文明之進步有重大關係四國協商更將太平洋上之戰雲衝散日本雖失一協約國而另得三國爲友國日本人民當歡迎之美日間感情由此會議而進步多多二方開誠布公各道衷曲今已互相諒解彼此之特情故友誼上較前爲更切美國能加入四國協約亦由於是云云德川在船上與外相内田略談後拒見新聞記者團東京車站歡迎者甚衆軍警森嚴難越一步德川由行李車潛出登轎式汽車而去日本議會今日以德川之返閉會一天（一月三十一日） 
　　東京電山縣公爵今日午後一時半去世（一日） 
[交通大學無線電]  
　　華盛頓電太平洋及遠東委員會對於十二月七號所提出之中國無綫電臺議案以列席者拒絶修改故重行通過之議案爲（一）外國在中國之無線電臺如萬不得已時祗准拍發各該政府之公電（二）外國在中國之無線電臺其一切辦法須緊依各該合同而行之（三）外國在中國之無綫電臺其設立未經中國政府之允准者須交還中國由中國付代價（四）關於南滿洲鐵道上之無綫電臺及上海法界之無綫電臺其辦法可由中國及日法二國直接交涉之（五）設立無線電臺之外人須與中國政府商議電力之大小及遠度 
　　華盛頓電裁减軍備委員會擬訂立專約禁止流質毒物及限制潛水艇明日開大會提出 
　　華盛頓電中日代表團宣言謂山東問 
 
 
 

Page 7

 
 
題已解决美總統對之甚示欣喜之態度 
　　華盛頓電　廣東政府代表馬素宣言謂中日人民必否認山東問題解决法無疑 
　　華盛頓電　白宫宣言謂美德二國間之種種戰後交涉將由美德二國直接交涉之外間所傳謂美將加入歐洲委員會以與德交涉完全無據 
　　紐約電　北黑森國家銀行North,Hudson　Nationa　，Ｂank送銀人爲盜匪汽車三輛所刦攫去美金二萬元偵探却而斯被鎗死送銀人受重傷 
　　舊金山電　今日此間下雪 
　　華盛頓電　航政司派選十一郵船專爲送糧食至俄羅斯之用 
　　康日立其電　哈佛大學科學家稱地震中心點在太平洋中甚近美西北沿岸 
　　特勃林電　英兵一萬二千人已退至愛爾蘭現已解散皇家保衛隊組織民警中 
　　柏林電　賠欵委員會已將德人賠欵計劃交各協約國政府 
　　柏林電　財政總長在下院演說謂德國非加徵賦稅十萬萬馬克不足以應協約國之求 
　　柏林電　英工黨對日諾瓦會議頗抱樂觀希望各代表勿再具巴黎和會時之精神該黨對於英法同盟反對態度頗烈（以上二月一日） 
[特約路透太議專電]  
　　三十日華盛頓電　聞魯案解决此根據者爲哈定總統所贊助之辦法擬使中國以國庫債劵贖回膠濟鐵路而在此欵未付清時留用日本專家爲路務人員聞代表將於明日復議其餘細則顧維鈞稱明日午後可宣佈魯案之最後解决日代表不發議論惟稱依據貝爾福與休士二友之建議魯案已有若干進步 
世界路透電 
[魯案消息]  
　　三十一日華盛頓電魯案解决之正式布告大約將於二月一日發表届時貝爾福與休士將各發言 
[駐英代使之學生談]  
　　二十九日倫敦電中國駐英代使朱兆莘氏於留英中國學生集會時演說指近日開放門户之說爲滑稽讕言謂中國現處之地位如盛筵前待割之犧牲而操刀相割者猶自翊爲對於供其大嚼者而抱之極大好意所感動也朱又謂甚願見留英中國學生有更大之便利以求學問與專門訓練英政府似宜注力於此目前英國學校大都滿額凡欲遣中國學生來英者宜先審愼調查求學之便利使署因願爲學生預先布置一切使其居留英國快慰而有益也 
[俄國與日諾瓦會議]  
　　二十四日倫敦電據俄國商業代表團稱莫斯科來電謂勞農政府已接受參與日諾瓦會議之請書俄外交總長齊吉林氏曾通告意首相波諾米氏謂大俄羅斯執行委員會定期一月二十七日開會推舉代表電中又稱當局現正籌議大借外債計畫蓋善後委員會深知非得外資不能恢復農業也 
　　二十九日倫敦電據莫斯科電稱勞農民國執行委員會已舉定全權代表十五人參與日諾瓦會議以列寗氏爲總代表此外有齊吉林氏克拉新氏里維諾夫氏約菲氏諸人並以乾森氏代表遠東民國齊吉林氏演說謂日諾瓦會議啓歷史上之新時代彼等與會之目的乃在防杜俄國受經濟的壓服 
[近東與英法意]  
　　三十一日巴黎電英法意三國外相本定明日開會討論近東問題現恐此會在二月九日前不致舉行 
　　三十一日巴黎電時報以法國在西里西亞所持之態度與英國在埃及所持之態度相比較謂法國撤退西里西亞戍兵主張土耳其之眞正獨立已樹一減小軍務尊重回敎國獨立之榜樣英國如能效法所爲利莫大焉云云 
　　二十四日巴黎電法政府對於希土媾和問題之態度已以解釋文由駐倫敦法大使送致英外相克松氏時報探悉英法意三國之外相將於二月初在巴黎開會討論該問題 
[國際法庭之預備會議]  
　　三十日海牙電國際法庭今日在和平宫舉行第一次正式預備會議出席者有裁判官九員候補裁判官兩員未選總理以前暫由荷蘭洛特博士爲主席該會决議應請候補裁判官四人連中國王博士在内齊參與選舉後卽宣告休會至星期五日該法庭於二月十五日公開時日本裁判官亦將出席 
[德國之賠欵及進出口]  
　　二十八日柏林電德國答覆償賠委員會在開恩斯會議提出之要求陳明德國預算案與鈔票流行之整頓辦法及一九二二年付現資與貨品之擔保與計畫覆文稱德政府刻向國會提議增收煤稅由百分之二十至百分之四十增收產業等稅及關稅而關稅擬按眞正現金基礎徵收政府當採行嚴峻方法以防資本之外流與捐稅之規避又稱鐵路行客旅費較戰前已增十九倍貨物運費增三十一倍郵費電費增二十二倍一九二二年以前食物津貼金共逹二二五○○○○○○○○紙馬克而今年則僅有一○○○○○○○○○紙馬克覆文請協約國减少所擬現資賠欵數如不得已可增多貨品賠欵數並謂德國凖備儘力恢復兵燹區域並凖備與除法國外之其他各協約國締結關於繳付貨品之契約覆文聲明欲德國履行賠欵責任必須先恢復德國賒欠之信用希望設法以恢復德國内外信用並以國際團體成立賠償大借欵 
　　二十九日柏林電一九二三年三月止之一年預算案共需三八八○○○○○○○○○馬克内有一八七○○○○○○○○○馬克乃供履行和約條欵之用 
　　二十七日柏林電一九二一年德國出口品之價值超過入口品此爲戰後之第一次按是年出口品共值一四六○○○○○馬克入口品共值一三七○○○○○馬克出口品之見多顯因限制糧食入口之故 
[美國對於協約借欵]  
　　三十日華盛頓電參議員波拉氏今日在參議院宣稱美國及國外極有勢力之人皆以爲協約國負美之債美金一一·○○○·○○○·○○○元不應償還波氏又稱渠信如命美國債務委員會展長付息期限五年或十年之久則其結果將使美國再以借欵貸與負債人而損及美國納稅人云 
　　三十一日華盛頓電今日參議院通過一案准特别國庫委員會發行期限不逾二十五年年息不逾四釐半之公債券歸償協約國所欠美金一一○○○·○○○·○○○元之債欵 
[奥國之財政大恐慌]  
　　二十三日維也納電外幣之價今日大漲英金每鎊值四萬餘克郎美金每元值一萬克郎蓋奥幣不爲人信用之故 
　　二十五日倫敦電維也納電稱奥幣跌價後物價大漲大局殊爲阽危恐將發生騷亂奥政府已致文協約國謂外國如不立予輔助則奥政府不能擔負一切事變之責任 
　　二十六日維也納電奥政府辭職大局更形危急英政府已注意及此聞議於日諾瓦會議開會之前以英金二百五十萬鎊貸予奥政府 
　　二十七日維也納電旭白氏之内閣已允留任政治風潮業已解决 
[北巖爵士近聞]  
　　二十四日孟買電北巖爵士今日在此與客談及印度不靖事謂印人對待白人之行爲視前大異令人驚愕回敎形勢之惡劣較英國報紙所知者爲甚今政界商界報界中人均力主速事解决據穩健回敎徒之意見今唯英國改變對土政策承認土皇爲回敎主以亞德里亞諾泊爾聖城並小亞細亞全部分連士麥那在内交還土國則解决始能有成云 
　　二十四日孟買電北巖爵士今日啓程赴巴力斯坦 
　　三十日開羅電北巖爵士今日可抵此間 
[南極探險家逝世]  
　　二十九日芒特維杜電著名南極探險家沙克爾登爵士於一月五日病故於圭斯特號船上其遺骸已由某瑙威船載至此間將運往英倫安葬探險隊副司令佛蘭克氏將接管圭斯特號輪船進行探險計畫 
　　二十九日倫敦電圭斯特號輪船於一月十八日駛離巴西京城里哇特加萊羅開往南喬其亞直向南極進發 
[日本商業團離英]  
　　二十五日倫敦電日本商業視察團已於本月二十日告竣豫定之程序英國當道昨夜在薩伏旅館設宴餞之賓主酬酢甚歡日代表門野氏述及中國極大之潛能力主英日兩國協力發展該國此特爲商業計且爲人民利益計也 
[各國近事記]  
　　二十九日倫敦電福公司一九二○年六月底止一年報告載稱公司收入連中國債券等利息在内共三萬七千九百七十七鎊而支出連前欠在内共五萬二千七百七十鎊兩比虧空一萬四千七百九十三鎊利封（譯音）煤區内之發展非常滿意利封煤礦出產較多而成本較廉甚於哲美遜煤礦故决定暫停哲美遜媒礦之工作一俟該處工作全停後支出定可大减云 
　　二十三日倫敦電政府依行節政及縮减軍備政策已命羅西慈船廠縮减造艦程序該廠今須開除工人約三千名以每星期二百人爲率至多留用職工二千六百人估計此舉歲可省費英金十萬鎊 
　　二十八日倫敦電每日電聞紐約訪員電稱聞哈定總統决議請國會撥欵美金五百萬鎊津貼商務航業十年否則須廉價售去各船或拆毁之蓋維持費過高故也 
　　三十一日巴黎電駐巴黎土耳其代表致書意相波諾米氏謂協約國不邀土國參與日諾瓦會議殊令人抱憾云 
　　三十一日喀爾喀特電今日有不與政府合作者在此開會爲警察解散會中演說者有孟加刺等婦女數人是日被逮者共一百零八人 
　　三十一日瑙威京城電瑙威全國婦女會建議一九二二年之諾白爾氏和平奬金應給予萬國婦女會此議已由國會議長贊成 
　　三十一日倫敦電布資將軍今日在威斯明斯發表駭人消息謂救世軍在中國購得女孩百人以每名三十先令之代價向其父母購得以免其墜入可恥之生活中在華辦事員擬從災地多購女孩但維持費太昻故未能如願渠擬訓練此女子使熟悉救世軍之事業俾將來可成在華之得力辦事人 
　　二十六日雪梨電澳首相休士氏在某處演說主張開放澳洲門户以容納白人於是世界均將贊助白澳政策 
　　二十九日華盛頓電英人報紙載有哈定總統與休士國務卿不允招待法使卓塞倫氏之消息白宫與國務院已發正式否認此說之文卓氏秘書指英報消息荒唐可笑 
　　三十一日柏林電外交總長一職向由總理韋士博士兼任今以賴齊諾博士任之 
　　二十三日倫敦電英瑪麗公主之婚禮定二月二十八日舉行 
太平洋路透電 
[水夫罷工近狀]  
　　一日香港電寄往厦門之郵件今晨由美國驅逐艦哈特號運去 
　　一日香港電華人事務長出示略謂罷工一事僅與水手公會有關香港政府願出塲公斷以期雙方各得其平云云船公司於工資一層已允受政府之公斷但水手則拒絶之政府現擬行强硬方法不許他人無端干涉罷工風潮之擴張使航業大受影響卸貨發籌人現亦表同情於水夫以致入口貨物不能起岸東洋汽船會社佈告因扛夫與起運夫之罷工天洋丸載來之貨物除金銀外皆不能起卸大英輪船公司通告各裝貨客家謂加施喀爾號運港之貨現運赴上海有人運動船公司之寫字侍役等加入罷工此事尙未成功大局愈臻嚴重昨晚船公司集議良久未曾議定新辦法當道派武裝兵士每組五人分巡碼頭及華人經商地點以補警察力之不足蔬菜及其他新鮮食物現由小輪運入附近各處運來之物在碼頭起卸尙無人干涉之 
　　一日香港電華人事務長出示謂凡有干涉公會外之人者一經查明卽當驅逐出境凡從事運動及不肯工作之人當道得請其離開香港 
[北京之閣象]  
　　一日北京電内閣現狀仍頗混沌梁士詒駐津不肯回京但總統已展長梁之假期十日足徵梁之引退尙未確定 
[日本近事記]  
　　一日東京電帝國議會各政黨聯名上書政府謂限制軍備之舉實行後工人失業者必不乏人政府應速爲若輩豫籌生計 
　　一日東京電今晨帝國議會開會歡迎霞飛上將 
　　一日東京電山縣公爵於今日午後一時四十分逝世 
　　一日東京電山縣公爵之國葬禮已開始籌備 
日本山縣公爵之遺照 
[公電]  
　　旅寗魯同鄉主張籌欵贖路電山東督軍省議會上海何護軍使上海山東會館浙江盧督軍湖北吳巡閱使均鑒魯省膠路被人侵奪誠心腹之患魯人一息尙存臥榻之旁豈容他人籚鼾哉此次經大會公認准中國備欵收回太平洋會議以來放此一線曙光視吾國民心理程度如何以爲最後解决之地人心不死何至竟無知覺乎代表余君日章回國在滬邀同銀行團及總商會發起贖路問題江蘇督軍省長亦有此主張旅寗同鄉鑒於各方之奔走呼號時機危迫開會公决誠以集欵贖路足覘吾國民愛國之熱誠如徒託空言無此决心後患何堪設想故人民苟具此毅力立集鉅欵爲吾國出此一口氣在國際上世界上得此充足之民心野心家必不至輕視吾國民也吾魯有二千萬人三千萬雖鉅每人均攤不過一元五角果能憤起直追一人可當數萬數十萬者必不乏人一經贖回此路之權即爲投資者所共管成爲民有之鐵路每票五元贖回後以股票多寡爲辦事標準利益旣有可圖職務且能永保較商業經營確有把握爲吾魯目前計一髮千鈞切勿猶豫自誤爲他人絶我命脈也如諸公贊成千乞鼎力提倡以挽已去之權利則我魯幸甚中國幸甚詳細辦法容日再寄敬祈示覆不勝盼禱待命之至旅寗山東同鄉公啓 
　　王汝勤等箇電各報館均鑒魯案問題關係重大經年累月奔走呼號救護熱忱全國一致此次華府會議我代表唇焦舌敝據理力爭一線生機賴以不墜詎料梁士詒組閣未久巧肆陰謀媚外求榮甘心賣國幸仗吳巡閱使迭次通電燃犀燭照奸象畢呈如見肺肝無可遁飾復經當道諸公同聲警告異言法語義正詞嚴梁氏稍有天良即當引咎自責退避賢路苟自知見幾而作誰復爲旣往之追孰意兼旬以來今敢覥然面目徘徊瞻顧罔恤人言一若隱忍片時即可消弭衆憾抑思醖釀愈久則詬病愈多積憤愈深則暴發愈烈竊恐其及身之禍將有不可勝言者梁氏利令智昏縱不知愛惜國家豈亦樂於犧牲身命耶汝勤分屬軍人誼當擊賊似此重違民意即係盜國奸人并力驅除義無反顧靜待後命用布區區援鄂陸軍第八師師長王汝勤率全體官兵同叩箇印 
　　蕭耀南劉承恩養電各報館均鑒讀梁士詒效電關於膠濟路案贖回自辦極力贊成魯督咸電曁江蘇軍民兩長銑電各辦法幾若京外一致共襄盛舉將各省軍民長官曁地方團體激烈反對之情狀一筆抹煞不知引咎眞可謂無恥之尤者矣夫反對梁閣爲一事籌欵贖路又爲一事本不相混第以此種政策若出自盜權賣國之宵小非惟欵不能籌路不能贖勢將惹引全國人民之疑懼而敗壞大局梁氏明知故昧恬不知羞且歷引各省通電以爲掩飾之計試就蘇省軍民兩長銑電末段詳加參考是此種辦法本爲齊王兩長所籌及梁氏乃據爲己功且藉以表示其政策之能統一全國人之無良一至於此無怪乎銑電之内有拒絶其投資之表示蓋防患未然恐其暗中破壞貽國家以無窮之隱禍識微見遠誠洞見小人之肺肝也梁氏果有絲毫愛國之心允宜及早覺悟率其黨徒先行下野然後再以國民資格贊助收回膠濟全路一切事宜雖失之東隅未嘗不可收之桑榆國民深惡痛絶梁氏之感情或能挽回於一二乃執迷不悟專思運用陰柔手段把持政權則大禍臨頭悔將無及耀南等對於梁氏個人本無宿仇第以其陰險誤國狐媚惑主視各省疆吏之人格直同兒戲謹敢仗義執言爲國除奸爲民請命戇直之言敬乞亮察蕭耀南劉承恩叩養 
　　河南各公團通電各報館均鑒國運不辰元惡當道梁士詒以帝制餘孽竊據揆席在稍有人心者宜如何洗心革面力贖前愆乃新猷未聞穢德重彰魯案直交全國反對借日欵贖膠濟路全國反對九千萬鹽餘借欵全國反對特赦安福罪魁全國反對起用曹陸全國反對與日人訂辦滬寗漢長途電話全國反對而梁氏俱悍然爲之而不顧是誠何心哉是非喪心病狂何至甘心賣國乃猶恬不知恥迭電飾詞廻護豈欲以一手掩盡天下目耶不知爲政不在多言弭謗莫如自修果非賣國自有公論倘言行相違詎能久欺迨經各省電訐魑魅形露仍敢率其醜類盤踞戀棧豈謂不將中國拍賣凈盡永不下台耶古云撫我者后虐我者仇賣國之人誓不與共戴天鋤奸救國匹夫有責此固不分南北不論黨派願與全國共棄之者也再梁氏奸謀由吳孚威歌電揭露而足以證明不虚者實留美人民代表之力而監視三代表使不敢屈從梁氏奸謀者又實留美學生團之力近聞梁氏奇想天開電令各省發給留美學生旅費一律召令回國豈謂國外無人即可朦蔽國内爲所欲爲耶司馬之心路人皆知此獠不去國亡無日祈我愛國諸公曁全國父老昆弟其急起圖之河南省議會敎育會商會農會叩篠印 
　　安慶來電申報轉李士老柏烈翁曁旅滬諸同鄉無爲桐城宿松選舉均判無效特聞安徽各公團 
 
 
 

Page 8

 
 
   
 
 

Page 9

 
 
   
 
 

Page 10

 
 
國外要聞 
[華盛頓通信（太一）]  
　　曹秘書長在國民政府聯合會演說詞 
　　中國效法泰西之代價 
　　美國國民政府聯合會開會於美京由參議員Owen亞文主席到會會員數百人特請我國曹秘書長雲祥演說中國效法泰西之代價其中莊諧雜出聽者掌聲雷動茲略錄其詞於後曹秘書長之言曰吾在演說前有須聲明者華人遵孔子之明訓不說成事不咎旣往吾下所述爲吾華所付效法泰西文化之代價實無怨心存於其間中國效法泰西其所出代價約得下數（一）付道德哲學敎員約翰蒲爾（指英）一百一十年鴉片費美金二一○·○○○·○○○·○○○元（二）一八九四丨六中日戰後付日本敎員新式柔輭體操授課費美金一六一·○○○·○○○元（三）付美國敎員修築湖廣鐵道五英里授課費美金一○·○○○·○○○元（四）拳匪亂後所付泰西文化各項敎員授課總費美金二一五·○○○·○○○元至於日本敎員所得之數猶不止此昔者中國支付學費以平等爲主外交上所謂均勢者是現則爲泰西文化最近畢業生名日本者所破壞日本除取俄德兩國敎員應得者而代有之之外更提出二十一條件彼旣取得山東與滿洲權利乃進而圖山西山西者其所藴藏之煤足供世界千年而有餘日人又當泰西要求門户開放之時欲以一人得各項敎員之授課費使東方一國與泰西全土相當而以中國爲其支應局長泰西敎員頗不謂然爭端斯起乃有今日之華府會議其中敎員某公略考學徒（指中國）之體格告於衆曰使各敎員不注意此生徒者則此十齡之童幾經剝削後勢將移入醫院或往破產法庭各敎員之中最宜注意中國學徒者實爲日本故在此會議中吾人所欲知者英國敎員是否願捨西藏之金窟日本敎員是否願棄滿洲山東漢陽之煤·鐵·豆·麥耳 
　　馬樂尼D.W.J.Maloney博士者知帝國主義施行之法與五官六骸之作用曾有帝國主義黴菌病解剖之宣言今試考中日關係則須注意者吾人居琉璃宫而以石投日本之帝國主義也日本已受西方資本主之病若其兄弟亦染此疾日本乃囂然不能安居是亦難乎其爲國矣今者不必怒日人不徒不必怒日人在座諸君見東方之不安能有不投袂而起以求解决之原則乎此則今日華府會議之所由設而各種問題之所由提議也中國所欲惟在平和發展庶將來畢業後得共負推廣世界文明之責任中國受人之牽制不能設法以助其人民增其生活程度顧各國乃要求推廣商業毋亦傎乎中國關稅按值百抽五每年得美金四○·○○○·○○○元若五倍之亦不過年得美金二○○·○○○·○○○元以此興學修路講求衞生當亦泰西之所樂聞也中國於奢侈品烟酒等皆值百抽五其他各國莫不數十倍於此則中國請求增稅要非過分云云演說旣畢由在座者詢問關於中國各事曹君皆一一作答非常滿意此一席話足表年來我中國擔負代價倘各國有謀東方和平世界和平之心者宜本公道克己之恉而改訂其畫一不二童叟無欺之眞價則庶乎其可也 
國内要聞 
[北京通信（鏡）]  
　　奉直形勢險惡中之閣訊 
　　日來以陰曆新年京中除賀年外别無所聞一羣與時局有關之闊人及各部總長大都自陰曆元旦晨六時入府賀年後即乘十時車赴津而號稱二等紅人者流更不得不如津賀年而北京新聞迺益寂然無所聞在此北京各報停版期中記者責職所在不得不對讀者有所報告無如空中難搆樓閣閉户奚以造車無以·其以電話詢天津各友人之與闊人相往還者適機緣凑巧天且助我所得消息殊出意料之外其息維何即奉直形勢日惡是陰曆年關以前梁士詒被各方面逼迫請假七日以去總統當即以告吳子玉代表錢少青氏令電洛告梁已去錢旣電洛復於陰曆元旦親自如洛報告一切而吳氏則對於梁之請假尙不爲滿必欲其辭職或罷免以免梁氏再行回任且進一步推王士珍出而組閣其意殊未善罷然在陰曆年關以前吾人但知奉張確已表示讓步不意葉恭綽赴奉一行而奉天態度迺忽變竟藉口於太會未散内閣不宜更易促梁回任且謂若有人敢反對則奉天可以流血爲之後盾奉天日來對於京奉車輛不放入關每日開行者僅爲少數客車至關即易以關内車而徒手奉軍入關者日來頗多亦殊足令人生疑而吳子玉方面則亦扣留京漢車兩方皆已彎弓盤馬而所謂調人者則希望兩方之不立即决裂以待太平洋會議之結果蓋此時一有内爭則外交即談不到而太平洋會議方面或且大失敗調人中之最著者即受總統命勸梁辭職之鮑貴卿張弧高凌霨是昨日（二十九即陰曆初二）鮑會諸閣員之在津者於其私宅共商調和辦法結果决請兩方萬勿决裂一面對於在津之直奉兩軍各師旅長力勸其勿因一二人之去留而以部下生命兒戲各師旅長皆表同情對於直隸方面由高五曹四二人擔任疏通勸吳子玉勿過事追求但至梁假顏代爲止顏氏代理之期間至太平洋會議閉會上海改正關稅委員會成立之後外交告結束財政立根基且開始進行然後再由各方共商繼任組閣之人對於推薦王士珍一節權行作罷對於奉張一方面則由鮑齊擔任疏通勿因梁葉傷北洋軍人和氣一面並由鮑張等往勸士詒令電告奉張謂己有疾暫時不得不請假假滿而後仍擬請顏外長代理至病卽愈方能銷假而此請假之期間亦以太會閉會期爲限乃昨日下午鮑張等往謁梁之結果梁竟謂我固無疾何故欲僞稱有疾其意殆有非來京銷假不可之勢有與梁暱者勸梁毋銷假以引起直奉之爭梁謂我若不引起直奉之爭則敵黨必以銀行事迫我我終在危險中使直奉戰而奉勝則我固總理也直勝則我入租界而銀行之事一以諉之於戰事較諸直奉不戰自爲有利而調人則力謂如果梁不銷假敵黨如迫之甚彼等或能加以救護且敵黨亦未必遂迫之於旣去之後而梁初無聽從意鮑張等相約於今晚七時半車來京大槪天津之調停已决無望惟看北京方面明日一日之活動如何耳高内長閣員全體辭職之恐嚇已歸失敗蓋梁之意在引起直奉之戰閣員全體辭職則内閣勢不得不改組直隸方面必推王士珍而彼乃以奉天之力倒王於王將出組閣之時即出反對以王曾爲復辟時之議政大臣固亦帝制罪魁也明日調人入府商量後或尙有兩全之善法產生亦未可知然疏通之時日則僅餘一日矣 
[北京通信（靜觀）]  
　　議定改良關稅問題之步驟 
　　國務院徵求意見之敬電 
　　華府會議關於我國修正關稅問題中經若干波折最近聞已將一切辦法經大會議决其最後目標仍爲裁釐加稅惟在未經裁釐以前須有相當之籌備茲可就其步驟略言之（一）自大會開會之日起經過四個月後由中國邀集有關係各國在上海開一修改物價委員會此本是根據八年關稅委員會所議决滿二年後再行修正之案雖與改良關稅根本問題無大關係但在中國方面第一步能力主實行值百抽五之說又加之以改定各種物價預計結果所增加之稅額絶不能如前年委員會所議定只加出八百萬兩之數則可以斷言也蓋因前次所定物價多係草率從事其距離眞正價格尙遠卽所謂值百抽五亦係徒託空言此次集議當然能一彌從前缺憾事先有充分籌備臨時更當積極主持在舊曆年前農商外交兩部業已計議及此開年以後當必會合財部派定專員從事研究（二）在未經裁釐加稅以前議定在百分五以外增加二·五合數卽爲百分之七·五此二·五不爲增加正稅僅稱附加稅蓋含有臨時性質此種附加稅何時實行現分兩說有謂自本年二月起卽實行帶徵者有謂須俟物價改定後再行帶徵者以勢度之後說固未必確實然謂二月即實行恐亦不能如是之速耳（三）組織裁釐加稅會議此種會議何時召集並未有所規定旣未明言在物價改定會議終了以後亦未明言在該會以前本來兩事各别自不妨分頭辦理惟預料此事較爲複雜絶不能如改定物價之簡單且以裁釐一端而論各省情形旣不盡一致且以積有近百年之歷史一旦欲根本取消更非今日言之明日卽可行之者也通盤籌畫挹彼注茲自有一種不可避之繁重手續其在會中所預定者爲擇定適當地點召集中外人士開會籌議裁釐加稅問題僅此數句賅括語至地點何在召集何時自須與各國協商但可由中國方面提出意見徵其同意此又屬當然之解釋也以上三種步驟分言之則議改物價爲一事附加百分二·五爲一事會議裁釐加稅又爲一事同時辦理固可稍有參差亦可因三者皆可以各自獨立也合言之則三者不無互相關聯裁釐加稅爲主要目的可以說得是正文正文一時不能脫稿自不可無預備工夫以資暫時救濟因此乃有附加百分二·五之議僅加二·五猶嫌爲數尙微而二年滿期例應重定物價則又用以救濟值百抽五之不足務使所得之數不僅空言附加二·五已也總之以中國地方之大物產之豐年來輸出輸入之增加不已而關稅收入總額只有四千八百萬兩在外人自問亦殊覺說不過去是以我國代表一經提議即能容易通過非必盡折衝樽俎之功也至於裁釐以後稅額究可增加幾何據聞曾經一再磋議現已决定爲百分之一五有謂此種稅額尙擬議之中未能作爲定數者似非事實也就現在所議决之議案言認爲有利益於吾國者數端（一）則裁去陸地半稅及轉口稅商民免受重徵之苦此在議案中所定爲附帶條件消極的有利於人民者也（二）則物價改定貨物納稅可免輕重之不平釐金旣裁工商業得以自由發展此則雖屬消極而實積極的有利於社會經濟者也（三）則國家增加收入（四）則趨向於關稅自由之途徑收入增多爲數頗鉅約略計之當及一萬五千萬元以上以一貧如洗之國庫驟增如此鉅金宜乎可以躊躇滿志關稅向以不自由爲苦此次雖屬協商而自動確由於我協商性質業已漸變自山趨勢並可造成此則關係國家主權尤爲不小所患者得鉅金而不能用之於正所謂撥充實業敎育經費旣不免僅具口頭而督軍之爭餉如故兵額之不减如故徒供中央政府支持一班官僚之用則又何益此吾全國國民不可不大加注意者也 
　　至國務院方面曾於二十四日發一通電致各省總商會商會聯合會京滬漢津總商會全國商會聯合會其文云關稅問題爲我國今日最堪注意之事前此協定稅則旣失自主之權復鮮保護之用弊之所極國用匱於上庶政無以振興國貨萎於下商工更難進步邦人諸友深悟前人謀國之非久抱改弦更張之計華府大會開議政府商民均注重於裁釐加稅并進求關稅自由全國商民到處集會鄭重選派代表付以重託迨我代表向大會提議關稅政府復敦促代表以民意爲依歸不得多方要求再三爭辯電文往復日當數起朝野一致幸有成功計自十月中旬開議以至一月上澣業有定議據代表迭次電告委員會定議各節茲特先行撮要佈告内國以慰我商民先睹爲快之殷所有關稅議案條列如左（一）裁撤釐金實行增加值百抽一二五之進口稅（二）現行之進口稅則應予修正增加至實行值百抽五之進口稅（三）未裁釐加稅之前暫行征收進口值百抽二五之附加稅（即值百共抽七五）其奢侈品可以加抽五釐（即值百抽八）（四）以上增加之稅皆指進口貨而言其出口貨稅不加（五）釐金裁撤之時並廢國貨轉口稅（國貨轉口稅即土貨由本國此口運售本國彼口之後進口半稅）（六）廢除陸路通商减稅之規定以後海陸路進口貨一體平等征稅綜上六欵論之裁釐金廢轉口稅廢陸路通商减稅之約此皆我國民消極之希望至今日而始償者也現行進口稅增至實行值百抽五未裁釐以前暫行附加進口稅值百抽二五奢侈品加至值百抽五裁釐以後進口稅加至值百抽一二·五奢侈品增至值百抽一五·零此皆我國民積極之希望至今日而漸償者也回思關稅協定屢届十年改約之期未邀各國允許即辛丑和約明明訂有實行值百抽五之條乃約成二十年未聞修改稅則直至大戰期間始有上海一次之會議開會經年所改訂者僅博數百萬元之增收往事之艱難如此此次進口貨稅旣有種種之增加稅收障礙又有種種之廢棄至於出口土貨並不增加比之外貨成本旣輕銷售自易此後或廢或免自可援民五民四成案辦理抑有爲商民預告者修改稅則實行裁釐必有規定之時期始不淪於遲滯據三代表電稱尙有議定之二則（甲）議定設立修正關稅會於上海其時期自華府大會閉會日起以四個月爲期由我國通知各國請其派員在滬組織從事修改稅則以至初實值百抽五爲止修改定後兩個月即實行又修正後逾四年再修正一次（乙）議定俟此次廢約批准後由我國擇地請各團派員開臨時會議籌備裁釐加稅及規畫未裁釐以前增抽附加稅之辦法綜觀上開兩條修改稅則時期已經規定裁釐加稅實行時期尙待集會議訂雖爲時之遲速不同要皆由我自動查中國歷次與各國議訂條約外國方面必多派久居中國具有名譽之紳商厠列議席採納其條陳故能取益防損多占勝利固亟宜效法現擬修改稅則籌備附加關稅裁釐諸事宜必先博徵本國商民之意見以爲採擇之資料現距會期甚近切望海内外熱誠愛國熟悉中外商務稅務諸君子各就範圍所及召集同仁研究利弊取益防損擬具節略預備開會前投交政府派往開會主任彚同採擇俾克廣益集思弼成大計並希轉傳廣告俾衆周知尤所企盼國務院敬云云是爲現政府所認爲一件得意事也（一月二十九日） 
[舊議員年底鬧薪之怪狀（市隱）]  
　　經濟調查局委員卽舊國會議員以久困都門薪水無着去歲新曆年底曾大鬧鹽務署兩次大鬧總裁私宅一次結果僅發出薪金半個月轉瞬舊曆年關又届急迫之情自較新曆年關爲甚前日已在財政部大鬧一塲張岱山盡力敷衍飭由鹽署將所預定之半個月薪金撥到而其他半數之應出自交通部者則竟毫無消息於是各委員一再敦促正副總裁向交通當局索欵李國筠于寳軒尙肯帮忙惟交通當局值此杌隉不安之際未暇顧慮及此于與葉交涉葉頗以冷淡態度對之謂部有欵自當發無欵也就無法了于氏回局報告衆情大憤因此遂演出二十三日交通部之一塲大鬧當時約定赴交部者有該局委員五十八九人先入者十二人排闥直進門者索刺不理邀入接待室不理時葉氏不在部此十二人直入據坐總長室次長鄭洪年以人數尙少未及措意欣然出見乃坐定未及十分鐘而陸續至者已有四五十人除大部分坐室内復有一小部立於室門外以防鄭之逃匿鄭顧之愕然第亦無法以自解脫也談判初開雙方詞色尙和平鄭所言與葉同口吻謂有錢卽發無錢無法而彼等所用以反詰之者則謂交通部撥濟局欵係依照國務會議議决案旣同是國家機關何以獨自厚於本部而於閣議所議决撥濟他處之欵竟漠然置之不顧究竟是何理由鄭謂部無欵所恃者路局耳現在各局不解欵從何來彼委員等則謂果如君言貴部司員薪水何以不欠且有增發一月奬金之舉此欵又從何處來乎鄭爲之語塞久乃續言曰諸君不必十分窘我諸君昔爲議員卽在院内對政府中人之出席者質問亦未必如此嚴厲須知我也可以做議員的今對諸君聲明舊年内可以由交通部發出貴局半個月薪水斯言甫出反對者又大鼓噪羣呼不能不能非有一個月不可至此雙方詞鋒極厲激烈者旣不免有難聽之詞而和平者猶時作調解之語鄭此時亦或莊或諧藉以自解適有部役至持刺告鄭謂有某局長請見鄭乃起身欲行斯時鼓噪之聲又大起立門外任守衞之十餘人旣將門擋住而在室内者亦羣起將鄭圍作一團大呼你如何能走室外應之羣呼不許他走部役方欲陳述爲彼等大駡『快滾出去』而止此時鄭氏甚惶恐亦高聲謂衆曰我現在再切實聲明一句年内有欵希望發一個月欵不足無論如何當發半個月衆謂希望二字不能成立你說希望發一月我們也可以說希望將從前所有欠薪一律發出人聲鼎沸中忽有秘書二人倉皇奔入從事排解並自家報名謂我們是此間秘書衆斥之曰秘書先生能代總次長負責嗎速去速去鄭仍一再以有要緊公事爲辭衆呼曰你有公事難道我們與你所談的不是公事嗎你們公事要緊難道我們與你所談的公事不要緊嗎鄭至此知不可脫身乃復坐定謂衆言曰旣然如此我可向諸君聲明年内二十八日以前凖由交部發一個月薪水衆怒始稍平因答之曰次長旣如此說有何保障呢鄭謂無取乎保障約法是有保障的何以還鬧到這個樣呢衆又言然則次長何不即發出二十九日期之支票乎鄭謂支票不能發從前因爲張遠伯濫發支票把交通部的信用弄壞了所以葉總長的意思不願本部多發支票如此雙方糾纏者又歷四十分鐘時暝色迷離日已暮矣衆知多方糾纏亦無益乃鄭重爲鄭言曰次長旣許二十八日以前發出薪水一個月吾們是信次長有信用的不會失言的願貴次長以信用擔保人格擔保鄭唯唯衆遂一鬨而散果也鄭氏能自維信用雖總長葉氏假呈遞後携眷出京而四萬元之欵逾三日仍復如數發出昨日（二十五日）下午該局同人齊集分欵規定補發七月份半個月薪水曁八月份上半月薪水惟當分欵之際因本人在京與否乃又發生絶大爭議有主張本日未到局之員一律扣發者有主張由各省自行開單者結果後說佔勝第單旣開出經衆審查發見本人確不在京者多人一時喧呶大起互相爭嚷亦有同一省中自相吵鬧有欲多寫者有欲少寫者拍桌摔杯聲逹户外並有家屬持章到局代領經衆發見斥爲冒領因之言語爭執致老拳横揮扭作一團者光怪陸離不可殫述由午至夜紛拏直歷七八小時乃稍平靖結果各省交相糾察删去多人始各領得支票而去舊議員已如此矣而躍躍欲試之新新議員昨日亦復乘機凑趣突有數十人闖入財部逕至總長室聲稱找張岱杉算賬部内無人接待憤憤拍桌呌駡一頓而散問其故則曰吾等亦略效舊國會議員之所爲耳特終不如舊議員之略有結果也 
[招待法霞飛元帥之辦法]  
　　歐戰名將在華勾留兩星期 
　　第十三四日游覽上海 
　　國聞通信社北京通信云法國霞飛元帥爲歐戰名將世界著名法人稱爲「國民之祖」蓋一九一四年秋德國攻法軍次巴黎郊外二百里法政府遷都波多城戰線延亘六百里霞飛時任總司令毅然退兵扼守瑪恩河憑險作陣於九月十四日之夜對德軍行總攻擊逐退强敵保全國土功在國家遂膺元帥之號自拿破崙以後久無人得此稱號者也元帥更長於文字軍中所草命令均爲極有價值之文章此次游歷遠東備受日本人之歡迎茲定本月十五離東京經朝鮮來中國政府已派留法陸軍學生出身之唐中將寳潮爲招待員將先期赴奉歡迎並擬定招待辦法特錄於次（一）霞元帥（上午）抵奉天時由張巡閱使招待一天或半天游覽奉天皇陵宫殿各名勝下午離奉（二）政府特備專車並先期派文武接待員各二員赴奉天迎迓（三）霞飛元帥抵天津時由直隸交涉員赴站照料並酌派軍隊赴站歡迎（四）霞飛元帥抵北京時請大總統派員赴站歡迎陸軍總長赴站歡迎參謀部派代表一員海軍部派代表一員外交總長派員赴站歡迎霞飛元帥隨從各員抵北京後由政府在北京飯店爲備行館霞飛元帥及隨從人員在京時應用汽車三輛由中國政府預備按照法使館通知霞飛元帥僅能在華逗遛兩星期在北京按九日計算除休息四日外尙餘五日中國政府正式招待二日半餘爲法使館及法僑商招待宴請之期（第一日）上午十時至十二時拜外交陸軍參謀總長（其他各部總長處均投刺）拜國務總理謁見大總統下午十二時至三時大總統午宴下午五時至七時中法協會開歡迎會朱啓鈐主席附前留法陸海學生歡迎會有中國音樂下午七時半外交總長晚宴下午九時半外交總長及顏夫人開跳舞會（第二日）休息上午游覽頣和園下午北京市民歡迎有提燈會由北京飯店起至中央公園請元帥在公理戰勝牌樓下演說又在來今雨軒門前放烟火（第三日）上午九時至十一時西苑閱兵正午十二時至二時總理午宴下午三時至五時公府觀劇游覽三海下午八時陸軍總長晚宴（第四日）休息上午游覽天壇下午游覽古物陳列所游覽觀象臺（第五日）爲法使館招待時間（第六日）休息游覽景山瞻仰孔廟（第七日）霞飛元帥赴天津與曹省長會晤並受法僑商歡迎晚間回京（第八日）休息（第九日）爲法使館招待時間（第十日）霞飛元帥上午出京（第十一日）霞飛元帥及隨從各員晚間抵南京卽在車中住宿（第十二日）霞飛元帥拜齊督軍王省長並游覽南京名勝下午離南京晚間抵滬（第十三四日）霞飛元帥游覽上海（第十五日）霞飛元帥休息或離滬 
[東三省通信（隱）]  
　　吉督暫緩更調　延邊剿匪狀况 
　　吉省政局自孫贊堯到任以來擾攘不寗城紳松毓等前曾聯名告孫於京奉兩方面籲請撤退要求鮑貴卿回任從此以後孫氏與地方紳士惡感益深已如水火之不相容會松毓等受日人之勾引加入哈埠交易所爲理事等職孫督遽行拘押遂釀成吉省最近之大獄松毓等行爲不正當固咎無可辭而在孫督之以私挾嫌亦非賢長官之所爲事聞於奉又加以日領之交涉張使以孫無能已甚因之去孫之志愈决爰即電吉令調察哈爾後任由張作相張景惠汲金純三氏中擇一保任從此孫督即行告假一面派其政務廳長王樹翰赴奉一行力向各要人疏通張使亦以梁閣事務正急不宜在此擾攘中驟加更動授人以隙始决定緩行現聞王已回吉但暫局之能否維持尙在不可知之數也 
　　自許蘭洲任吉黑剿匪總司令以來兩省匪患似稍平靜惟以兵少地廣不足分佈致使延邊要區之剿匪事宜仍由鎭守使張相忱氏擔任刻聞匪首副山率夥四百餘名月前由東寗縣南竄至汪清黃泥河子地方與駐防綏芬備補連官兵接仗一次陣亡目兵二名仍向東寧逃竄張鎭守使以此股巨匪若不設法剿滅實爲延邊巨患隨即令派吉軍二旅一團三營營長葛樹華備補營營長李威慶率領官兵一百八十員不分畛域跟踪追剿聞該營長等追出延界七百餘里在東寗老黑山城廠溝地方與該匪股相遇接仗一晝夜生擒胡匪十餘名斃匪二十餘名受傷者不計其數獲械二十餘桿斃馬十餘匹並得糧秣甚多葛營長身受彈傷由胸透背猶忍痛率隊攻擊兩小時之久此外陣亡目兵二名受傷目兵五名張鎭守使據報後以該營長等越界剿匪以少勝衆當即電請省垣核奬并將前情詳細報告延邊匪患從此或可稍戢矣 
[湘省之重要軍訊]  
　　粤軍北伐之實行　沈部投直之妥協 
　　粤軍北伐聲浪日高就湘省所得消息言之業已成爲事實孫中山業已派定李明揚所部充作先鋒軍其餘各軍亦經分别派定現在李部已分向湘南進發並已由大元帥秘書長胡漢民將出兵計劃及經過路線電告趙總湘省駐粤代表袁華選亦已有電回湘報告此事頃又得一消息李部之駐在韶關者已由其第二聯隊長蔡致華派所部之一部由連縣取道南風㘭入湘屬之 
 
 
 

Page 11

 
 
藍山此路贛軍係分兩路前進一即由連縣入湘之藍山臨武永明江華各縣一路繞向始興入湘之桂東等屬聞以上各縣及郴縣嘉禾等縣均已滿布贛軍至李部之駐在桂境者其第二梯團三支隊一營營長鍾冠華前經率兵一連進至零陵邊境之黃沙河修築浮橋凖備大軍繼進故零陵一帶亦到贛軍不少不過目下正值天氣嚴寒之際又值陰曆年關之時行軍甚屬不易大約年關度過北伐軍隊即將積極進行也 
　　沈軍自張其鍠赴洛陽調處後着落如何久無消息惟日聞沈聞之在平騷擾及吸收各小部隊而已茲聞沈軍投北確已大有進步吳之對於沈軍已許接濟其餉項日前沈鴻英特派其旅長鄧某前往岳州在張福來之第二十四師司令部領得光洋一萬元又吳氏曾經電沈謂已令鄂督籌撥四萬元爲該軍度年之用沈鴻英因鄂督尙未將欵匯到已經派員赴鄂請領據此則沈軍旣有歸宿自不患給養無着其在平江或不至如前此之無惡不作矣 
[皖議會自由召集之失敗]  
　　張文生怱怱回蚌後所聞 
　　議會自由召集迄已旬日議員團因謀取議長未能如願以償者則力圖搗亂連日宣告脫離頗不乏人從前各議員輪流派赴省署坐迫日必數起許世英無不接見雖無如何恭維尙以不定期之召集答覆今則東西轅門派警把守議員到署一槪擋駕故日來省署道上不似從前之擾攘矣許世英號日電逹中央報告各當選人自行召集之情形内務部敬日電覆謂議員無自由召集之權該當選人自行召集開會當然無效如再開會即飭警署制止等語許世英現已錄電佈告各界一體周知并通令全皖六十縣不准收受議會公文此風傳播即素爲議員供奔走者亦漸星散名雖召集究不如未召集時尙能作最後之希望現在甚悔自行召集之非計據聞開會以來各項費用財廳因有省令不敢撥付分文所有酒席等用欵皆由各議員攤派倘復遲遲不决議會本身亦必解紐也至選舉訴訟之最重要者爲舒城桐城兩縣舒城選訴移轉桐城縣署受理桐城選訴已移懷寗地審廳審理日前地審廳開庭兩次關於選民册城區僞造不下萬餘名已經審查確實其他該縣東鄉僞造選民亦復不少刻下該縣反對派諸人史推恩（曾任財政司長）等極力搜集預備送省證實以此觀之此事之根本打銷非舒城即桐城也 
　　張文生舊臘二十八日怱怱歸蚌引起各界詫異盛說地盤上將有變動茲經調查張廣建將有赴蚌之舉表面上爲奉命檢閱新安武軍隊預備改編陸軍是否爲奪取皖督之計畫固未敢必然張之怱促言旋致令皖省政局突呈一種變幻奇特現象不能不爲縷細述之以饗閱者張之此番爲第二次蒞省原以援贛籌餉爲名其對於非法議會之主張完全抱定袒護意旨所以議員團敢於自由召集洵有所恃而不恐乃自京津滬寗各代表胡中將維棟等主張依法解决内務部敬日電覆謂各當選人自行召集當然視爲無效應由省長嚴行禁止於是張文生之態度爲之一變倉猝歸去未嘗非一種之特因政務廳長王淮琛年底之去皖亦因袒護議員召集爲清議所不容許世英曩日與王淮琛同官京師交稱莫逆此次挽令回皖希冀爲之臂助詎料中途以意見不合拂袖而去現在關於議員之集會警廳長王仲湘氏昨特轉令議會所在地南區警察署長依照部電執行似此議員團非法集會即張文生帶兵來省亦不能公然以武力擁護况張文生現已自顧不暇部電又復堅决可謂完全失敗矣至皖督一席活動之喧傳已非一日張廣建至蚌之檢閱消息未發動以前本有起用張勳督皖之擬議昨日學生聯合會聞得警耗嚴電政府極力反對然反對張勳者并非爲保留張文生之用意張文生袒護議會自由召集旅京皖人業已訴諸關外頗表不滿近日皖省更有一段趣史亦根據議會非法召集而來緣第二届議長晉恒履依附倪嗣冲曾經領銜請建倪氏生祠早爲皖人所不齒對於輿論界則力圖發展因在省創辦一皖鐸報以當歌功頌德之私人機關二届議會終了該報即行停版旋當選舉競爭又復重行出版其態度稍稍改變以故人多不解孰知繼續出版非晉恒履之版權乃晉之同鄉張國華等所組織不過舊店新開借掛一塊老招牌而已出版未久即逢非法召集之事實發生晋恒履又欔得副議長之頭銜當非法召集之初晉撰一恭維議會之稿件囑張照登張未允大觸其怒晉頓施其昔日跋扈手段隨將該報各項稿件付之一炬把持不准出版竟演出輿論界之慘痛惡劇刻下張國華等已另行組織改名曰新皖鐸報預備舊曆正月初八日出版是晉恒履摧殘不得反弄出一勁敵也 
[川省援陜事件之突起]  
　　又有劉存厚回川說 
　　川省大局在今年肇始以來起一絶大變化前此援鄂之聲現已變爲援陜自援鄂事件起後川省軍隊一致對付雖未獲大勝利然已摧殘吳軍實力不小後因川省内部財政困難發生問題遂改計劃以攻爲守宜昌方面商會公民深恐戰事再興特發起弭兵會向川省當道要求息戰又由長江上遊總司令孫傳芳向川軍總司令劉湘提出停戰條件並由吳佩孚派代表譚道一秦太岳諸人來渝勸川息兵劉湘遂派參謀長王陵某等代表到保定晤曹並到漢口晤吳南京晤齊杭州晤盧探詢意見王出夔門見南軍政府北伐之師一時難成事實遂即主和十一二月間川鄂兩方信使文電不絶於途川東方面高唱援鄂之聲因之日就沉寂近來援鄂軍副司令代行總司令之但懋辛公然向人宣言援鄂暫時停止所有援鄂部隊如第一路總指揮唐式遵所部與第一路副指揮李樹勛所部刻下具由夔巫施建各處開回原防休養夔府宜昌之間電報已通前線巫山巴東之間道路亦通故川省援鄂可算已告一段落也 
　　至於援陜事件前此本已同時沉寂現在時局變化又趨重援陜一方援陜總指揮一職本係委任川北邊防軍總司令賴心輝擔任川省當局近以陜南業已發生戰事川軍正好乘時進攻邊防軍駐在成都附近比較爲遠特改計畫　由駐紥陜邊之第三師第八第九兩混成旅就近向漢中進發聞第三師鄧錫侯之部隊已由綿陽開到中壩第八混成旅田頌堯之部隊亦由巴中移駐廣元第九混成旅劉斌部隊亦由南江開到昭化均向川陜交界之正道移動邊防軍亦編精銳十營由第一旅長李雅材率領前往李稱四川援陜軍第一縱隊長出示宣布亦向昭廣進發其軍隊亦紛紛向北路開去矣並聞陜南戰事現最激烈馮玉祥分三路攻陳樹藩陳已退出漢中又在雞頭關大敗後更節節退却現有由鎭巴退壓川境取道綏定暫休之說雖尙未徵實　陳軍敗耗固已彰明較著矣在此援陜聲中突有一可怪之消息即劉存厚欲乘勢回川之說是也川省報紙屢載劉存厚行跡有仍在寗羗之說又有邊防軍副司令王鴻恩對劉表善意種種消息尙待證明 
[香港海員大罷工再紀（續）]  
　　船東之决裂主張　海員與工黨及其準備 
　　各船東以海員如此强硬恐一味退讓轉長若輩驕氣故於十六日下午四鐘各船東在大會堂會議中西船東齊到後主席宣稱海員要求加薪經船東答覆并聲明如有未協之處再由公正人調處務求雙方意見之融洽但工人始終拒絶無法調停故我船東等不得不籌最後之解决等語會議結果卒决定不再與工人磋商日前應允增薪條欵亦一律取銷但工人允願復職者則仍舊聘用其薪金照舊數支給待開工後工人如有以加薪爲請者至時乃酌量加給至現下本港之水面交通則請港政府出任主持以維持現狀云云茲將華民政司告示錄後華民政務司夏爲通告事照得日前迭次所通告各船務公司允許各船員加工金條欵現各船務公司經已將以前所有條欵一律取消如有船員願意照舊日工金回船開工者儘可准其回工開工之後各船務公司可准其將舊日工金如何不足之處與各船東磋商又如有彼此不能解决須交公正人處斷者亦可交由公正人秉公處斷但船務公司因現時各船員所持態度如此故并議决卽使日後議定加增之工金或由公正人所斷數目亦祇允由共同船開工之日起加爲此通告汝等船員一體知照此布一千九百二十二年元月十八號然兩相爭持交通停滯受其害者不可數計聞港政府爲恢復交通起見且因各船東之呈請主持十六晚派出水兵及海軍水手多人前往金山香山兩輪以便先將兩輪開行上省是晚省港輪船碼頭已宣布戒嚴鐵閘口有陸軍手執長槍揷上軍刀嚴爲守衞凡出入碼頭者皆須檢查憑照據查各海洋船到港後因無海員逗留不能啓行之船日漸增多至十六日上午已有一百二十二艘共十六萬六百零六噸計英五十五艘中國二十八艘日本十六艘美國八艘那國六艘荷國六艘法國二艘葡意各一艘在海員工會辦事人宣稱本月十六號有俄國工黨代表親到省城已罷工之工人住宿舍求見辦事人及該會之重要職員力讚工人此次罷工之毅力且力任援助略謂此次罷工可以堅持到底不可退讓倘日中用度有不敷之處俄國工黨肯予維持務逹互助之目的且解明工人罷工一次卽增一次見識又引證德國首倡罷工之西人各海員極爲歡迎有詢海員方面以情形者辦事人員答謂該會現已預備二十萬元爲罷工後之費用問現時上省工人若干日中費用又若干答曰上省者約三四千人而前後罷工者約逹六千餘人已上省者每人每日費用三毛算合計每日費用約二千二三百左右此不過約數耳惟寗波人多單身上船離職者故吾輩加意優待且加午膳一毫凡外省人且安置於客棧近日每餐有六個魚菜供養之計罷工前後七天所用去者不下二萬四千餘元然此不過十份去一角耳問此巨欵有何人津貼各辦事人皆笑謂此事待慢慢方能宣佈然足下須知吾人捐助軍餉瞬息已集得巨資又何必問耶又問預料何時可以復業答曰船東若卽日應允吾人要求卽日簽字吾人卽日可開工矣又問若我華人船公司照貴公會所要求則能開工否答曰不能有所先後須中西船東一律妥協然後開工否則力有不堅而餒矣問然則西人船東方面延遲磋商我華人之船務豈非爲西人所牽累乎答曰此亦難講吾人本身利害尙且不計又焉能計及此乎 
[杭州快信]  
　　紹屬省議員王以銓前充烟酒支棧經理時僞串舞弊案發後迭經省署飭縣追究王延不到案甫於舊臘底被獲解省由省署飭送高等廳轉發杭地檢廳依法訴辦現尙在預審偵查供詞甚秘惟聞此案牽連頗衆 
　　台州黃岩場户書葉裕豐等反對該塲顧知事朦聳李兆庚等來省誣控台屬督銷局串同該知事重串浮收一案派委查覆究出眞相已指令將葉等斥革發縣律辦 
　　自前月温嶺地方發生盛邦傑朦用護照漏米出洋案經警備隊截獲後省長即飭會稽道尹黃涵之將原頒是項護照一律收回取銷成案另訂辦法 
　　元月份浙省吏治研究所月課由省長主試現已揭曉計取甲等知事劉澤沛等二十二名乙等謝宸慈等三十二名丙等張肇璜等三十五名縣佐甲等湯權等四名乙等俞載康等四名丙等陳寅亮等五名除照原定章程按次給予津貼外每名不分等次階級各加奬洋十五元共需洋一千五百三十元由省長捐廉給發 
　　余紹宋昨有電到浙已辭法律館總纂准支日偕查辦浙江振務專員陳誾起程南下 
[南京快信]  
　　浙盧督代表高鳳岐滬何使代表李顯謨前日均稟辭齊督同車回滬 
　　海軍截留鹽稅問題經齊督調停聞已有辦法現駐泊十二圩各艦已一律開離矣 
　　省議會本届第一次臨時會有定三月一日召集說一月份軍政費財廳均已於舊曆歲底撥發嚴廳長在蘇度歲現已返寗 
　　下關西砲臺官地售與津浦局價二十一萬元已繳 
　　實業張廳長呈請在滬設植物昆蟲檢查所部復已提付閣議通過 
　　前晚寗垣又下雪數寸夫子廟貢院新市塲一帶遊戲塲無人涉足一般小本營生者莫不呌苦連天 
　　運河工程局會辦韓國鈞辭職齊王兩長電工程局長馬士杰就近代表慰留 
　　駐鎭第十九師師長楊春普淮南緝私統領齊寳善前日均因公晋省 
地方通信 
[松江]  
　　民馬限令納捐縣警所以松地民馬往往兜攬乘客當道馳驟以致時肇禍端爰發布告限令養馬之户每匹捐洋一元繳捐之後仍限在小街營業不准騎入大街以免肇禍 
　　交易所之續業松江證劵交易所現仍擬繼續營業所有經紀人缺額正在補聘其舊定之經紀人保證金千元現改爲本所股二百股或相當代價之證劵或以田單三十畝代用亦可一俟補聘足額即行開始營業 
　　敎員力爭膳費松江市小學敎員聯合會爲爭增膳費問題迭次開會未有結果茲該會復訂於古曆正月初五日假座城内市公所開第二次緊急會議要求本市勸學員及市經董出席該會以期解决此項問題 
[蘇州]  
　　警廳長請補實缺蘇州警察廳長李明遠現已試署期滿王省長以其蒞任兩載於地方治安頗賴維持特於舊曆歲底咨請内務部呈請准補蘇州警察廳長實缺以專責成 
　　湘城市農會之選舉湘城市農會於前日開成立大會并投票選舉職員到會者共九十餘人鄭元良得八十二票當選爲正會長王惟一得七十票當選爲副會長其餘評議等各項職員亦經同時選出呈請縣署加給委任并刊發圖記以資遵守 
　　廳縣禁賭蘇州警察廳吳縣郭知事昨日會銜布告略謂無論市鄉村鎭茶館居家一槪不准聚賭并不得藉口舊曆新正向有弛禁賭博之慣例如敢抗違定當從嚴懲辦除通令各區警察署及各市鄉分所長一體查禁外合亟布告周知 
　　銀行倒閉後之清理方法蘇州華孚惠商豐大三銀行及通源協昌錢莊於去年倒閉後蘇埠金融界頓現恐慌之衆刻聞豐大銀行行長王子振已聘請張一鵬蔡倪培二律師爲代表清理人業經縣署批准（略謂旣據委託律師清理仰即轉致趕將清理方法另狀提出以憑核辦云云）豐大銀行方面亦請張倪二律師爲全權代表清理賬務現已由二律師出面呈請縣署備案亦經縣署批准（略謂狀悉旣據豐大銀行委託代表清理應即指定該代表爲清理人依照提出方法先將登記手續於十日内辦竣其餘逐步進行除該行銀箱内物件外所有一切賬據應准領回清理候函知商會查照由本署定期會同警廳赴會監視云云）當去年縣署會同警廳發封豐大銀行時曾將行夥高崑元陶淵朱琴清錢寳等五人拘解回署通源錢莊亦被縣署拘去朱俊生朱永生江菊賓等三人又北區警察署立將惠商銀行二夥于頌華朱綏之蔣寳善張孝銘等拘送吳縣公署即經法庭逐一傳案略訊之後准予分别保釋並聞清理勢在必行惟尙需數日後始有頭緒云 
[鎭江]  
　　擬招災民修築閘洞去年江北高寳監興各縣均受水災貧民甚衆生計艱難亟應設法安置以免流離失所茲聞運河工程局正在派員督修高寳沿河各處石閘及清淮各屬涵洞工程旣大需欵甚鉅擬招集災民修築以工代振俾資救濟 
　　因河凍小輪停班近日天氣奇寒滴水成冰江北運河由清江至揚州止綿長三百里一律結凍厚至尺許清鎭長班小輪及由鎭至通泰之短班均暫停駛行人往來均由旱道繞越頗感不便 
　　新所長之經過新委鹽城稅務所長沈祖綿於日昨（二十九）由寗乘車過鎭暫駐行旌三十日由旱道赴鹽接任 
　　陰曆辛酉年之商况去年鎭郡各項商業尙稱順利現值新正核結盈虧各業獲有餘利者十居其八爲民國成立以後之第一遭獲利最豐者首推貽成麵粉廠次則錢業銀行次則綢業次則桐油業及木業次則銀樓業次則衣業又次爲五金洋廣京貨業雜貨業惟糖業米業北貨業布業及藥業大有苦樂不匀之象即有獲利者亦屬微乎其微至酒樓茶館生意雖好因放出賬欵年終收回僅有五折之譜故所獲無幾 
　　米價陡漲鎭郡米市近因來源稀少價格陡增昨日（三十）江干到有上江米船五艘計載秈米四百餘石均被各米號買進上白秈開盤每石已漲至十一元左右次米亦售至九元八角尙有續漲之勢 
　　江北匪風猖獗江北阜寗東南鄉一帶近來匪風甚熾搶刦時聞日前東鄉王家集周姓被刦一次又該處行人亦被刦二三次前夜南鄉二莊成姓家竟有匪徒多人持械入室將衣物搶刦一空並砍傷事主二人呼嘯而去又南鄉臨河集趙姓家甚殷富亦被匪搶刦失贓頗鉅並擄去二人臨行時匪並放槍示威 
[揚州]  
　　江北籌賑展覽會紀詳江北籌賑展覽會同人連日冒雨籌備一切直至昨晚始佈置就緒於今早九時行開幕式與會人士除會中職員三百餘人外軍界自黃旅長以次政界自丁司長以次及紳商警界領袖一百餘人均到場襄助一切各地送到物品甚多現已分類陳列就緒計學校出品室十八間工商出品室五間各界贈品室六間類均排列整齊緊密以圖不空占塲所參觀者大有目不暇接之勢此外尙有金石書畫陳列室三間内多古鐘鼎彝古版書籍歷代名人書畫係由揚城諸大鹽商及各地考古紳宦慨借本會陳列者茲因該室珍貴物品甚多不得已謝絶普通游覽凡欲參觀者須另出小洋二角購劵入内以示限制又聞該會幹事陳冶愚等爲提倡羣衆兒童公共娱樂起見特發起兒童賽會附設場中藉便研究其體力智力之進度以資比較茲將該會章程擇要列左（一）凡入會兒童分爲三組九級由滿足一歲起至滿足十歲止其未滿十二個月及已逾一百二十月者均不合格（二）凡願入會之兒童須於開會一星期内（初三日至初九日）午後二時至五時來會報名並納入會金小洋一角掣取會證（三）舊曆正月初十日午後二時至五時爲兒童會集期施行種種娱樂分給果餌玩具並測騐體力智力就各級中分數最多者贈旗攝影以誌紀念 
　　緝私統領赴寗淮南緝私統領齊實善於昨日乘輪赴寗謁見齊督稟陳公務事竣即行遄返 
[安慶]  
　　改委館長之爭潮省立圖書館前經敎育廳長楊乃康改委前國會議員何雯爲館長引起敎育界之爭潮通俗敎育會諸人羣起而攻堅囑舊館長王鳴瑞勿得交卸并上呈省長敎育廳對於何雯大肆詆毁相持未决乃何雯左右極力慫何接事日昨竟到館接收圖書適王鳴瑞因事赴蕪未回各館員不肯交出鑰匙大起衝突何雯則置接事與否於不問一面備文呈報到差日期通俗敎育會諸人復在省敎育會開會推舉代表赴省署請願許省長當即手諭楊敎廳云圖書館館長候另派委等語現時情形王不得留而何亦不能接事誠所謂鷸蚌相爭漁翁得利該館舊館員刻因尙未交卸仍照常辦事何雯隨帶各員亦已分派職務新舊館員均每日到館舊館員尙有事可辦新館員不過應卯而已 
　　更正昨報要聞欄内載鄭洪年等反對梁閣大借欵電茲查悉具名之本人並未發此電報則該電必係有人揑冒特此聲明 
雜評一 
[操縱與依賴（默）]  
　　凡好弄權術之徒欲施權術於武人之間自以爲能陰加操縱不居依賴武人之名而可以固我地位者結果其所操縱即皆所以自困此已有實例之可證者也其次不能弄武人而徒欲依賴武人以自固其地位恃有武人爲泰山之靠一切任意妄爲而不他顧者結果亦必失所依賴而止此其例證之梁内閣之倒皖議會之失敗又甚顯著者也 
　　蓋今日之武人亦祗知自固其地位耳人弄我而我亦未嘗無利不妨任人之弄至弄我而我受其害人受其利則亦將還弄之矣人依賴我而與我有益不妨援助之若援助人而衆怒集於己身則非徒無益而有損寗肯爲此代人受過之援助然則今之欲操縱武人與依賴武人者其亦可以稍悟矣乎 
 
 
 

Page 12

 
 
   
 
 

Page 13

 
 
   
 
 

Page 14

 
 
本埠新聞 
[太會告竣與國際上之中國觀]  
　　廿一條終束高閣　美報紙責我自助 
　　國民代表蔣夢麐博士來電云大會議題已均討論告竣吾國直接所得實益如何可以毋須再述最近大會所研究者大致爲開放門户政策與其不定之價值魯案及中國東部一帶鐵路問題尙無定議廿一條雖已提出大會但恐置諸高閣北廷代表將發抗議美對我國雖表同情但因兩種困難勢頗沈寂（一）一般人民茫然於中國必爭鐵路自辦之重要而不耐我國之似此堅執（二）報紙甚重視中國内政之混沌謂中國人民不再進而自助大會又何能更爲中國助 
[水手罷工風潮之蔓延]  
　　寗波水手不能接工　昨日浦江泊九十一船 
　　水手罷工風潮形勢日見蔓延汕頭香港均不能航行在中國南部之航線祗可到福州爲止恐再事延宕他埠或再别生枝節前昨兩日各處來滬之進口商船不足十艘雖屬舊曆新年之故然於罷工事亦不無關係聞提督之海峽邦號在港已易菲人爲水手故船期可不致改動東洋公司之西比利亞丸因輪中所用華人祇十餘名故三號仍得來申赴美然港滬班之復航猶未有確定期前日下午太古有一新調來之臨安號由港來申據稱該行所雇用之寗波水手不能至香港接工仍屬徒然現在開往香港之船祇有大阪之亞菲利加丸（八日赴港）哈佛丸（九日赴港）及其他美國郵船略有一二艘此外則完全斷絶調查前日（三十號）停泊黃浦港内之各國商輪已逹九十一艘較前又增六輪其中三公司港滬班之泊滬者有新寗·宜昌·廣西·新昌·永生·雲南·等八船餘船則皆扣留在港也 
[香港水夫罷工事之外訊]  
　　星報云此間航務公司因香港水夫罷工曾托人在虹口招募上海籍之水夫以補罷工者之缺額今日有華人三名向承募者肆意恫嚇爲西探里扶斯氏拘獲將於明日解交會審公廨審訊香港各航業公司今仍利用種種方法减小罷工影響已得一部分之勝利花旗輪船公司與提督輪船公司由馬尼刺載水夫抵香港後其輪船陸續駛離香港喀爾喀特班之花旗公司輪船四艘每艘各有華水夫約五十名今均以菲人代之提督公司之培邦號抵香港後因運貨工人罷工故未卸貨已於昨日載在港應卸之貨開往馬尼刺該船於歸程中將在香港小駐如工人仍不允爲其卸貨則將載至上海卸之提督公司之加逹里太號等四船被覊數日今均雇用菲列濱水夫開往目的地今據花旗公司提督公司宣稱運貨工人罷工事若不於數日内解决則擬雇菲人裝卸貨物云各輪船公司今仍收受運往西雅圖舊金山之貨物惟須貨主送至船上各公司今皆準備以菲人代華水夫其輪船雖稍受稽延然仍能開行無阻由此觀之罷工風潮似有早日終止之望也 
[工團代表被拘記]  
　　香港水手罷工之影響 
　　聯合通信社云自香港各水手因要求加工不遂致演成罷工風潮迄今尙未解决以致本埠各洋貨號定載之貨物皆經停運而各水手罷工日久經粤當道與英領事磋商尙無圓滿結果前日本埠各工團均接到香港中華海員工會來要求此間各工團聲援故本埠於舊曆正月初二日在勞働組合書記部開各工團代表會議公推全國工界協進會邵博强勞動組合書記部李啓漢焱盈總社穆生甫均安水手公所錢孝裕四君爲代表向招工赴港住吳淞路長安里之桂阿茂爲和平的勸告翌日下午四時四代表同至該處不料桂阿茂已先報告虹口小菜場捕房謂該代表有恐嚇行爲故捕房得報卽派探捕多人將四代表中李啓漢三人拘入捕房自初三日下午五時拘入至今尙無確實消息聞現在各工團以事關公意未便任此三人受累且事出於和平並無不法行爲現預備延請律師申辯云 
[贊同國是會議之兩電]  
　　國聞通信社云全國商敎聯席會議總事務所昨又接贊成國是會議電文兩通茲分錄於下（一）上海商會聯合會國是會議極表贊同萬里洞商會（二）上海北河南路商聯合會鑒國是會議本會極贊同暹京華總商會敬 
[僑滬俄人之帝政運動]  
　　帝政派與謝米諾夫相呼應 
　　國聞通信社云年來上海俄僑非常增加已逾五千之數以黨派言舊黨人物爲多前俄皇尼哥拉士二世之弟亦亡命在滬據外人消息近來旅滬俄僑之帝政派克洛波特金等甚爲活動意欲擁戴該皇弟改造海參崴之卡爾梅洛夫政府所有重要分子之意見均略一致目下方在準備中不久俄前皇之介弟或須向海參崴出發而有爲之舊黨首領謝米諾夫前雖傳言將赴美國據聞實則尙潛伏哈爾濱與旅滬俄帝政派不無暗中聯絡云 
[德商恢復戰前商業之經營]  
　　派員來滬設新公司 
　　星報云德國史汀萊斯氏爲國中工商業界中之著名人物邇來經營恢復戰爭所破壞之本國商業不遺餘力茲派員至滬在江西路五十八號設立新公司擬以偉大之規模在華經營商業該公司代表史汀萊斯氏所有關之大工廠若干家實爲德國在華之重要商行 
[美國游斐團過滬續誌]  
　　本日離滬 
　　美國游覽團乘提督公司之樞石邦號抵滬已誌昨報茲悉該團共八十七人内有女士薛佛德·谷士旦等十二人·其餘團員如亞倫·愛德華·斯谷德·司密遜·伍德·海立司·羅斯德等七十五名該團東游之目的在考察菲律濱各地之狀况本係搭船直赴小吕宋惟經過上海時因船留兩天故亦登岸隨意觀覽今日該團即乘原輪往小吕宋即在招商局中棧登輪離滬云 
[舊曆辛酉年各業盈餘之調查（三）]  
　　水果業南市十六舖一帶水果行向有大同行小同行潮州帮之分上年度營業比往年爲佳故年終獲利甚優茲將盈餘各行調查錄下（大同行）義源生盈七千兩梁東昇七千寳成七千文成七千協豐七千大盛七千增茂五千公昇五千源康五千益成五千永大震豐合興同餘生恒茂祥茂同茂七家均四千公盛裕成發同發協成源四家均三千協成慶四千源昌二千民記平（小同行）潘源盛五千順茂五千恒泰四千張恒大四千源裕二千（潮州帮）同和四千發合四千順記三千大順三千源興四千合順蕭春記和興均三千德豐四千協大二千 
　　南北貨業南北貨拆貨同業之入春澤堂公所者皆批發與各鄉莊買賣去年生涯頗佳賬目收數亦足茲將盈餘之號調查列下同豐盈二萬二千兩長豫一萬四千同發五千南三茂七千北三茂八千順昌乾六千豫康六千新泰生三千承泰一千老泰生平 
　　花行南市各花行辛酉年度上半年市面平穩新花上市被風潮摧殘出數不多致營業上不無損碍昨日惟大茂德泰恒陳永記大隆等四家皆已開稱收買去年之獲盈者首推南北兩公茂約盈餘六七萬金其餘如源利正泰興記等各行亦有盈餘其數祗在萬金以下亦有僅數千者 
[昨日上市之錢莊牌號]  
　　昨日商界俗稱財神日南北市各滙劃錢莊上市者計大同行六十家惟光裕·渭源·志豐·等三莊未上市其中已上市之賡裕加明記安康改昌記承裕加甡記至小同行除同德同益兩莊未上市外裕源加福記等十莊均已上市南市大小同行上市者共二十三家尙有晉德益愼兩莊未定何日上市所有北市新開三莊大約燈節前後亦須上市今將已上市各莊之牌號列下（北市滙劃莊永豐信成滋康安康安裕順康寳昶信裕益大晉安益昌福康福源恒隆滙昶益豐瑞昶鼎康慶成承裕大成衡通兆豐鴻祥恒祥賡裕振泰大德茂豐慶祥聚康祥裕德興信孚泰康鴻勝恒興鴻賚怡大寳豐寳興存德鼎盛五豐潤餘同餘元盛義生志誠永餘鴻豐仁亨選康均泰瑞泰元甡長盛信元同泰愼益（北市未入園者）信康隆泰惠興敦餘同豐致和源和長源鼎大鼎甡裕源元順（南市滙劃莊）德昶源昇源裕致祥徵祥均昌益康義昌衡九乾元（南市未入園者）志成元發生大祥康元慶成源德泰新瀛豐德豐義源仁大泰興正康 
[大條價之昨訊]  
　　昨日金業尙未開始交易惟據大條消息近遠期均縮一二五遠期三十四辦士七五近期三十五辦士二五今日標金開始買賣矣 
[華商電氣公司營業之發展]  
　　南市華商電氣公司電車電燈兩部份營業去年頗形發逹比較上年更有進步聞各處路線行駛車輛自中華路通車以來乘客擁擠與北半城民國路之車輛並駕齊驅現該公司查得中華路行駛車輛尙慮不敷急欲加增兩車以便乘客而凖往返時刻其電燈部份燈額早已足數所有最近報裝之燈户暫停裝接一面將外洋運回之新機趕緊裝配佈置一切以便推廣聞須待陰曆三月間始可完竣燈額可增多數萬盞云 
[限制白米漲價問題]  
　　本埠米價上冬不落今春益無平落之望是以有糧食維持會者向滬海道尹公署請願文云敬請願者夏曆臘月杪准上海公署沈知事委任熊警務長轉派柏警務員蒞會面稱近來有人寄陳嚴密極要函件詳述鄰國海輪來滬每由吳淞出海均有多數蘇米偷運百計千方防不勝防卽以藉口食米一項而論積少成多關係民食貽害匪淺應卽調查明確并諮詢敝會有無是項報告以憑雙方進行澈底根究等因敝會自去年陰曆冬臘兩月來市上米價漲至十元以外較之前歲已貴兩元竭力奔走籌畫勸導未收减小效果今旣有人密陳原因已成防不勝防之勢似此偷運居奇兩弊日益增多後患何堪設想再四思維惟有仰懇鈞座俯賜審察迅施救濟遴委精明稽查幹員從嚴密查有犯必獲面分别飭屬立卽會同米業機關出示曉諭市上最高之米不得超過十元以外則奸商獲利無多勢均歛跡庶米價漸有縮小之機也謹此請願云云然限制米價事實上能否辦到亦屬一問題所願官商方面設法維持也可 
[印花加貼案之形勢緊張]  
　　瑤灣商會又告急 
　　國聞通信社云印花加貼一案前經全國商聯會議决否認電呈力爭迄無效果而官廳方面各處皆有强迫實行之勢濱江商會業已電告昨日商會事務所又接瑤灣商會來函云敬啓者案查商號簿摺改貼印花一角曁當票一元以上貼用印花一案前經貴聯合會認爲違背民元稅法議决否認電部力爭在案敝會現准宿遷縣署函囑轉知各商對於此案遵照實行等因當經開會集議僉以此案旣經全國商會聯合會議否認事關全體當然一致贊同淮北一隅斷難獨異况商民輿論均抱否認之决心請由敝會轉陳除函復敝處縣署查照外相應函請貴會迅賜核示辦法以資遵循而免歧異至紉公誼云云 
[滬董請廢濬浦局暫行章程呈]  
　　並請將改港報告書徵集民意以定去取 
　　上海地方各紳董對於濬浦局改組港務局有礙中國土地主權特聯名公呈北京府院部江蘇省長請向駐京公使團據理力爭提議廢止並將改良上海商港報告書發交内外主管官署公同討論徵集地方人民意見以定去取免釀國際糾紛等情茲將原呈照錄於左 
　　呈爲懲前毖後籲請公開討論期保主權而杜隱患事窮查上月中旬上海華字各報載濬浦局致江蘇特派交涉員公函關於該局擬改組港務局一事殊多危詞聳聽紳等近在滬濱見聞較確事關行政系統土地主權未敢緘默謹就利害得失重大之處爲鈞座詳陳之濬浦局原函内稱（一）一九一二年濬浦局章程須爲修改以應數種改良之需求有如附近水道之改善設立公共碼頭繫泊浮筒等（二）改組港務局使其得以治理逹港口附近水道並管理港務（三）新設局之重要責任由中國官員任之局長亦由華員中推選局中並有代表航業商業之局員（四）數種工程詳之於表中者爲目前之急需其估費需銀一千一百萬兩（五）可毋須向中政府請欵以舉辦所列之工程等語竊查民國二年四月初五日外交部復陳前交涉員貽範公函内有民國元年四月六日接唐前總理由南京來電稱浦事已商妥等語但此項暫行章程並未咨送到部究竟原擬辦法有無更改之處本部無從懸揣惟旣名爲暫行章程顯係一時權宜之計其間倘有窒礙之處在我仍應先事籌維以爲將來修改地步數語又查民國三年十一月二十六日外交部復楊交涉員晟電内有此次領袖議案本根據暫行章程第八條首段數語其所引一九零五年濬浦局條文黃浦兩岸漲灘云云至應作濬浦經費數語檢查是年原訂條文内容不相脗合不知當時果何所依據等語參觀前後函電益覺濬浦局暫行章程早應廢止迄至今日而廢止尤不可再緩查濬浦局刊行之單本暫行章程卷首即載有辦理濬浦局章程係上海洋商商務總會條陳經各國駐京公使認可一千九百十二年四月初四日經内閣總理略爲修改允准照辦數語曰經各國駐京公使認可是已蓄意將此項暫行章程牽入特别國際契約讀民國九年第十期第十一期順直水利委員會會議紀事錄刊本第二十等頁内載内務部提議請將順直水利委員會組織章程及權限詳爲規定以便由内務部外交部立案一節順直水利委員會以本會之成立屬於特别交涉契約未便變更章程另行立案覆之以事關人民切己利害國家土地主權之大政而該委員會竟拒絶内務部預聞立案實屬駭人聽聞當日上海洋商商務總會條陳辦理濬浦局章程與今順直水利委員會認爲特别交涉契約之用心正自相同夫以一千九百十二年（即民國元年）四月初四日經國務總理核定之暫行章程乃至民國二年四月初五日已越一年外交部尙未見此章程而猶曰濬浦局屬外交部管轄是誰欺欺天乎爲誅心之論濬浦局之洋員其心目中僅認各國駐京公使團爲其上級機關有事則由使團與政府交涉耳試按章程第二條固明明曰該局權柄係中央政府所委然試問該章程第一條所載局員三人上海通商交涉使即今江蘇特派交涉員上海稅務司上海理船廳果曾奉大總統之任命乎抑奉國務院院令乎抑奉外交部或内務部或其他主管部之部令乎以今所聞固未受有中央何種機關之委任也試詰以該局權柄旣係中央政府所委該局之重要職員何以可未經中央委任彼輙以章程旣由内閣總理允准照辦局員旣經章程規定即無勞中央政府之任命爲辯且按諸實際此三局員實由上海洋商商務總會條陳所產之交涉員則受章程内多數認可一條之牽制無從行其主張萁尤爲可痛者則該濬浦局如有不恤民情之舉或以訴諸地方官地方官不得過問也縱呈請江蘇省公署行文詢問該局輙以章程規定不隷省憲屬下一語悍然抗令省長不甘受此侮辱而又明知無可與爭則遂一切放任不問該洋員以洋商商會爲後盾更憑使團之力以凌中央政府其勢益張近復以改良上海商港爲理由又可以毋須向中國政府請欵以舉辦所列工程爲詞以聳中央政府之聽豈果爲我謀耶爲發展外人之利益計耳溯自濬浦施工以來用欵已逾千萬而吃水較深之船仍不能直逹浦江今又藉口於數年以後將有吃水三四十尺深之巨舶必須濬深吳淞口外之海道以便興築碼頭停泊又不知將用若干千萬其曰可毋須向中國政府請欵者無非附加進出口貨稅耳名雖出諸洋商而銷貨時暗中加價則仍間接取償於吾民他如暫行章程第八條所稱沿浦漲灘升科收價一節亦爲籌欵方法之一種查民國三年七月十四日楊前交涉員晟呈外交部江蘇巡按使文内有該局所謂升科註册即華洋租地給契之謂稅司堅持此議實欲脫離華官管轄之權爲廉價售地利便洋商之計誠慨乎其言之且查該局暫行章程第八條首叚數語其所引一九○五年濬浦條文黃浦兩岸漲灘云云原訂條文並無是語該局當日乘人之危影射欺朦外交部曾揭其隱又查民國二年四月二十四日江蘇省行政公署致陳交涉員貽範公函内有灘地升科有關國家土地主權濬浦局辦理工程各有專責行政系統未便混淆數語尤爲正大惜陳前交涉員並未據以力爭鑄成大錯今該濬浦局復以改良港口爲名擴充權限變本加厲對於中央則國際關係相恫嚇對於地方則以中央政府相欺壓而猶甘其言曰對於中國主權完全無損其侮我何一至於此紳等愚昧竊謂亡羊補牢及今未晚應請政府毅力主持先將濬浦局暫行章程摘其與光緒三十一年八月二十九日改訂修治黃浦河道條欵歧異抵觸有害主權各條向駐京公使團切實提請廢止一面將此次該局交由江蘇特派交涉員轉呈外交部之改良上海商港報告書發交内外主管官署公共討論並徵集地方人民意見以定去取免再釀成國際糾紛致貽無窮之害國家幸甚地方幸甚謹檢具前清修濬黃浦河道奏案一册濬浦局攬辦升科妨害行政函牘一册駁濬浦局暫行章程刊本一册合詞呼籲上陳伏乞鈞鑒訓示祗導謹呈大總統國務總理外交部内務部財政部交通部農商部海軍部江蘇省長原具呈人國會衆議院議員李鍾珪姚文枬·國會參議院議員秦錫圭·江蘇省議會議員穆湘瑤黃申錫·前江蘇省議會議員黃炎培秦錫田·前上海縣議事會議長莫錫綸·上海縣商會正副會長姚曾綬姚福同·上海縣敎育會正副會長賈豐芸曹棅·上海市經董陸文麓·慈善團經理凌紀椿楊逸· 
　　濬浦局暫行章程駁議·辦理濬浦局章程係上海洋商商務總會條陳經各國駐京公使認可一千九百十二年四月初四日經中國内閣總理略爲删改允准照辦按上海設立修治黃浦河道局載在光緒辛丑和約附件第十七第一條而原約第十一欵第二載明預估後二十年該局各工及經管各費應每年支用海關銀四十六萬兩此數平分半由中國國家付給半由各外國各干涉者出資等語光緒三十一年九月外務部奏報修濬黃浦河道議歸中國自辦改訂條欵與各使會同畫押等因其改訂條欵内第九條載明河工全費中國國家一律承出第十條載明仍照辛丑和約每年支用關平銀四十六萬兩以二十年爲限各等語是中國對於和約所應履行之要件即爲於二十年内每年籌備銀四十六萬兩爲工程經費查光末宣初之際縮短工程限期二十年爲四年工費仍以二十年併計之九百二十萬兩爲額借欵付給乃工未盡而欵已用完於是江海關稅務司及濬浦局洋工程師又倡議續辦江督張人駿不允照行改該局爲善後養工局辭退洋員華人自主辛亥夏秋間外交團據上海洋商商會條陳辦法（即今該局暫行章程）在京提議彼此各有爭持未能解决嗣值政體改革唐前總理紹儀南來江海關稅務司及該局洋工程師復藉口洋商衆意催迫其時唐前總理因取消南京政府統一南北無暇細核定爲暫行章程原留有爲日後改正地步以上所述皆見之官牘外交部有案可稽其實中國對於辛丑和約履行之義務於清末即已解除但有工程問題則管理監督方法詳載改訂條欵自可繼續有效若謂民國官制變更則職權之繼承只須用公文聲明亦無重訂章程之必要况旣係中國自辦之工程則使團認可之洋商條陳自不生效力國務總理並無立法權亦無公布之完全權亦即無權允准照辦况係臨時政府之總理耶可見此項章程根本不能成立三年十一月交涉員楊晟上外交部謂晟曾聲明暫章未奉主峯公布不認有效（未完） 
[參觀職業學校出品展覽會紀]  
　　蘇浙皖贛職業學校聯合舉行：直晋二省亦有出品 
　　家庭日新會同時舉行家庭展覽會三日 
　　中華職業敎育社職業學校聯合會自昨日起在小西門外陸家浜中華職業學校舉行第一届蘇浙皖贛職業學校出品展覽會共擬舉行五日至本月（二月）八日爲止每日正午十二時至下午五時止昨日爲第一日雖值天雨參觀者猶逹五百餘人本館記者於午後二時往觀該會在樓上行開幕禮之情形另見該社通訊茲將其陳列出品情形等紀之如下該會將出品分列十三室「第一室」金工部「第二室」木工部「第三室」籐竹工部「第四室」林產·農產·水產部「第五室」農產·染織·商業·化學工藝部「第六室」化學工藝·女子工藝部「第七室」女子工藝部「第八室」女子工藝·北京女子職業學校部「第九室」兒童體育部「第十室」家庭衛生·家庭參考書部「第十一室」家庭衣食住部「第十二室」家庭美術部「第十三室」家庭美術部各室所陳列之出品皆甚精美適用不勝枚舉陳列方法亦各室變換便於觀覽誠足表示職業敎育之新精神也在該會開會期間又有本埠之家庭日新會亦在該校開家庭展覽會三日自今日（二日）至後日（四日）止家庭日新會之會員各本平日對於新家庭之心得以兒童之娱樂品及家庭用具等已於昨日即先一一陳列洵屬大有可觀也 
[中華醫學會茶話會紀事]  
　　中華醫學會於前晚（三十一日）九時在西藏路寗波同鄉會開茶話會以歡迎各地代表及在滬各醫士到會者百餘人首由主席俞鳳賓醫士致歡迎詞略謂本會成立僅七年由上海醫家數十人共商組織之事漸得胚胎而成復荷博醫會·協和醫校·江蘇省敎育會·青年會·等團體之襄助本會深爲感紉自民國四年至今召集大會凡三次第一次在上海舉行第二次在廣州第三次在北京今年仍在上海舉行第四次大會諸君遠道而來無任歡迎鄙人深望各會員互得切磋之利益以及友誼之敦睦公同研究集思廣益何幸如之凡吾醫家苟欲增進其學術非交換智識不爲功倘獨居於窮鄉僻壤彼此不相往來則何由而切磋何由而進步學問之修養有賴夫羣策羣勵者也蓋醫士能互相接洽則學術之進步必多苟與非醫家交際祇得營業上之助力多獲酬報而止試思學問與經濟孰爲重要固不待言而自喻矣本會諸代表來此聚集非圖一己之私利乃謀中國醫學之革新也醫學之研究猶運動塲中之更替競走甲隊之人盡其甲隊之功夫授之於乙隊乙授於丙直至有所發明而後已大會之目的即在於引起吾人之發奮心以競進於更替運動而得壽人壽世之效此外尙有一種利益即可使吾人獲休憩之益諸君中有跋涉千里而來者暫停其職務藉得開會中之高尙娱樂徒有服務不事娱樂則必志靡神昏時感疲勞吾人在診察室内常勸病者多得高尙之娱樂殊不知業醫者亦不可缺乏娱樂今届大會中學術之討論與各地之游覽實爲一種最高尙之娱樂諸君於閉會後定能多獲精神上之愉快將來於服務上必更能發展其防病之偉大能力也鄙人代表上海支部申謝諸君通力合作之盛意深望諸君對於本會以締造精神上之團結爲目的不僅形式上之團結而已云云繼復佐以鋼琴歌唱欵以西式茶點盡歡而散已近十一時矣 
　　二月一號起至四號止每日有論文若干篇宣讀討論茲將秩序表列下二月一日上午九時起近年會務成績之回顧俞鳳賓血中新發見寄生物之繼續報告雷振漢中國之沙眼問題（英文）李清茂子宫的纎維樣瘤腫五十例之經驗（英文）梁寳鑑下午五時半起中國公衆衛生之需要（活動影片映射說明）胡宣明二月二日上午九時起推行醫學名詞之重要俞鳳賓醫學家之責任王完白裂口蟲症之治療法（英文）刁信德·朱恒璧中國糖尿病替代性之治療法（英文）江清醫藥界對於山東問題應具之感想余日章白帶及其治療法（英文）胡惠德二月三日上午九時起肺癆病之治療及其各種注射藥之效能成頌文長沙醫學上之進步朱恒璧中國古代醫學是否有保存之價值王頌遠霍亂病之細菌診斷（英文）陳忠賢癌腫問題中之現今學說（英文）劉瑞恒下午五時半起東三省之疫症情形伍連德二月四日上午九時起北滿防疫經過之槪略鄧松年預防傳染病之實施法（英文）伍連德 
　　會外之人欲爲會員祇須塡就志願書請該會評議員審查其母校之章程以及醫學預科與正科程度倘已合格即可作爲會員又此届開會會塲在四川路青年會凡欲聽講者祇需簽名即可入内旁聽聞中西來賓之入會旁聽者已甚衆云 
[勤工儉學生近訊]  
　　仍候求學機會 
　　被迫歸國之留法勤工儉學團自前月與官廳方面脫離關係後多數同學仍屯居滬上靜候相當時機繼續求學目的該團近接北京友人來函述及法國庚子賠欵歸國學生或能在留法敎育經費内撥放一部分之說如果確實則該團學生求學問題之解决當不在遠矣 
[日僑死亡數]  
　　一月死四十五人 
　　一日上海日日新聞云本埠日僑之死亡數凡在疫癘流行之月有多至六十名者普通亦在三十至五十之間蓋有霍亂等疫流行之月也本年一月之死亡數直有四 
 
 
 

Page 15

 
 
十五名在普通之月已屬罕見内男子二十四女子二十一而以小兒爲多得二十四考小兒死亡之病因爲肺炎腦膜炎乳兒脚氣痲疹等其中自二歲至四歲死亡者尤多大人死亡之病因爲天花二肺結核二腸窒扶斯三肺炎三其他爲腦脊髓膜炎子宫癌老衰腦溢血腦膜炎等云 
[澳后輪來滬消息]  
　　春間可開　可乘一千八百七十人 
　　昌興輪船公司頃得坎拿大温哥武總行來電謂新購入之德國郵船竇畢資號先名中國皇后號今更稱澳大利亞皇后號船主已派定羅平遜充任羅氏歷任俄后號印后號蒙抵格爾號船主於太平洋航務上極爲熟悉現俄后號船主已改派毫卡夫接充澳后號確定於本年春間開行温哥武·至維多利亞·上海·香港·一路刻因更換汽機爲摩托輪故船身尙在亨堡改建不久卽可開出船中機器物件純爲德國出品故輪身至佳據該公司云此船最合在熱帶上行駛所有一切艙位布置與亞后·俄后·兩輪同但速率則較前兩船尤快每小時可行二十二海里其船身爲一萬九千三百噸一等艙有四百十間二等艙一百三十間三等艙三百三十位統艙客可容一千名大約在四月六號俟坎拿大皇后號新輪開出後此船亦可繼續加入中國路綫矣 
[閘北順安順大兩里加租反動]  
　　聯合通信社云閘北順安里順大里房客聯合會近因該兩里房東陳順記違背禁令又行加租擬援閘北鼎元里例將淞滬警廳及上寳兩邑禁止加租文告勒石以垂永遠因於本月一號下午二時假時間守約會場開聯席會議到者六十餘人公推姜璜君主席議案如下（一）遵照警廳及上寳兩縣禁止加租示諭對於該兩里房東之加租完全拒絶（二）致函該兩里房東懇免加租以恤商艱（三）警告經租賬房於收房租時須舉動文明出言有法不得恃强强迫因該賬房去年因勒遷情事曾被警察干涉故先警告以免再肆欺横（四）通告房客總聯合會及各公團請一致主持公道以上四件全體贊成茲將其通告附錄如下逕啓者去年十二月敝會順安順大兩里房東陳順記故違禁令無故加租且藉外國律師名義以威嚇内地同胞求逹加租之目的要之該兩里房屋造價極輕利息極重乃此次加租竟多至二三成不等實爲無理之極儼同兒戲實難承認因此通告敝處房客等願遵守警廳及上寳兩縣命令對於不法加租一槪拒絶照舊納租如荷矜恤并轉勸該房東取消加租前議敝會自當百頓以謝 
[張欣生毒父案將在滬重審]  
　　張欣生毒死親父張駕云一案業奉大理院撤銷判决發回重審照例須由高等廳重籌茲探聞此案尙須發回第一審重行調查裁判云 
[求新廠呈請放行水面飛機]  
　　滬南求新廠去冬配造新式水面飛機三架曾爲北京政府訪聞恐爲出售軍用當飭松滬護軍使署調查式樣並令江海關稅司監視禁阻出口在案茲悉該廠係由中法合辦並以所造水面飛機實爲售與川商便利航行之需並不售給軍用現若阻止出口殊與營業有碍故由該廠呈請駐京法公使要求轉致中政府令飭准予放行以維營業而便航行云 
[謀斃姘夫案之定罪]  
　　張嚴氏嚴順發無期徒刑　華錦祥監禁十年 
　　新北門内三星里婦人張嚴氏於去年陰曆十一月十五夜糾合伊弟嚴順發並華錦祥等夤夜將姘夫孫瑞堂謀死由警報請法庭派員騐明棺殮並獲犯到案訊明起訴審判廳請爲公判在案茲由該廳田刑庭長會同堵孫推檢各官開庭飭提張嚴氏等到庭宣判略詰年歲畢問官以該氏等共同殺人罪均各成立遂判决張嚴氏與嚴順發各處無期徒刑華錦祥處一等有期徒刑着監禁十年判畢飭令分别還押候上訴期滿送監執行 
[上川縣道擇期開工之布告]  
　　上海縣公署昨發布告云爲出示布告事案據浦東塘工善後局董朱日宣呈稱竊董局會同川沙交通工程事務所籌築上川縣道規定路線寛度先後呈奉指令並蒙頒發布告在案旋經邀同各圖董保按保按圖導引前往勘定業已籌備劃築定期開工繼續查開業户丈明計畝給價公同會議每畝酌定洋五十元上境之二十二保四十三圖地近浦江議給每畝六十元計積核算本路先築土工屬於上境者由董局經辦屬於川境者槪歸川沙交通工程事務所辦理所有測定路線經過之處格外審愼對於房屋墳墓等項當在事前設法避讓旣順輿情尢節經費其或有讓無可讓者亦屬少數不得不分别酌償遷費以助厥成至路線起訖關於行政規劃將來幹支繼續推廣東西南北目前即應預爲計及惟上境沿浦多屬洋商廠棧往來必夥市面易興日後路旁如有建築規定距離路線一丈五尺以利人行謹將測定上川縣道路線擇期開工酌議地價收取公用緣由理合具文呈請鑒核通詳江蘇省公署曁滬海道尹江蘇實業廳立案並乞縣長出示布告定期履工行開土禮一面分諭二十二保四十三四十四三十八三十九及七圖各圖董保責成查開路線經過之地户協同領丈以備給價手續並隨時到工照料以重路工而利交通等情據此除指令通詳分令定期二月八日本縣親蒞工次行開土禮外合行出示布告仰該鄉各圖董保人民一體遵照特此布告 
[南滙之工賑情形]  
　　南滙水災賑濟經過情形已誌昨報茲再將以工代賑情形錄下散放急賑後接浚沈莊塘以工代賑於歲底竣工復接浚李公塘河取泥傍闊加高俾禦海潮而資蓄水預計工資三萬餘元向省部請欵皆不應惟濟生會允撥一萬元外又經籌賑諸君請顧馨一祝蘭舫向銀行借一萬元聞籌賑諸君曾請華洋義賑會撥欵因該會已撥寗波十萬元安徽十萬元南通十二萬元故無欵再賑他縣嗣經穆抒齋介紹借欵恃有後援始敢從事工賑之進行詎歲闌以來陰雨連綿未克開工是以僅辦冬賑婦女老幼殘疾深恐壯丁鋌而走險刻正趕辦春賑以救濟也 
[温州同鄉會消息]  
　　温州旅滬同鄉會昨在小南門小九華新事務所開臨時幹事會由副會長徐寄廎主席夏公逹紀錄議决事件如下（一）基金監黃廷英報告所有收入之建築會館欵項結至陰曆十二月底止計關銀二千七十兩又洋三千元悉存申昌裕號内并交來存摺一件經衆議定存摺應存在黃君處惟支用是欵須由會長會同基金監聯名簽字（二）京滬温杭各處尙有捐定未收之會欵及未捐會欵甚多即推定數人擔任其事計上海張雲雷徐寄廎黃廷英林炎夫北京陳鯨量項微忱黃述西杭州潘鑑宗林同莊周季綸温州吕文起曹序廎朱壽卿（三）温州公學校長謝俠遜報告公學籌辦事宜均已粗具規模學生來報名者亦甚踴躍即議定陰曆正月十七日開學（四）定陰曆正月十五日開建築會館籌備會由建築籌備員林炎夫曹序廎鄭守謙林鴻泉四人主持其事務須本月内即行開工旋即散會 
[萬國歌舞大會預誌]  
　　旅滬東西歌舞家近組一萬國歌舞大會假定南京路新世界對角寗波同鄉會爲會塲準於本月四日（星期日）下午七時半開演參加該會者有波蘭·西班牙·法·俄·韓·日·意大利·中國諸著名音樂歌舞大家就中以法國某女士之跳舞尤爲特色其他如俄國盲詩人愛羅先柯及前在青年會東西歌舞大會諸人亦行加入此次晚别開生面表演絶技届時萬國音樂歌舞家會萃一堂定博滬人士之歡迎也聞該會入塲劵售價一元所售券資悉數捐助上海志民學校經費云 
[少年團宣講紀]  
　　本埠少年宣講團於舊曆新年中舉行游行宣講如下（一）初二日游行宣講隊員谷劍塵甘梅嶺李士林陳賢賡在城内虹橋宣講（舊新年之惡習）（改良社會自己始）（救國急務不尙空言）聽者二百餘人並雜以通俗游藝圖畫頗受感動（二）初四日隊員甘梅嶺胡硯香王守先汪龍超洪志堂等在城内火神廟宣講（神權不足恃有誤人事）（賭博爲舊新年一大惡習）講畢舉行通俗游藝（幻術）頗有興趣再講（社會敎育爲救國要道）講畢又唱醒世歌曲及科學游戲之宣講尤受聽者歡迎聽者三百餘人至晚方散 
[棉紗交易所之營業觀]  
　　上海棉紗交易所開設法租界大馬路吉祥街相近爲同業所組織生涯頗爲穩固數月以來已經獲利茲聞法領有取締各交易所之令將於西三月份起實行如無農商部執照者徵收所得稅百分之二十現英租界最先設立之某交易所竭力擬令棉紗歸併該所之内願以本所新股五股換棉紗股四股現已在籌商之中大約將來定須實行又外人所設之某某所聞信亦以金錢爲運動許棉紗經紀人每户元三千兩加入爲項理事長所聞極端反對即各經紀人亦不爲利所動云 
[護軍使傳令開操]  
　　松滬何護軍使以舊曆新歲已過所有各營士兵休息日期業已届滿自應照常操演昨已令行各營定於三日（即明日）起仍當一體操練云 
[護軍使派員調查禁烟會]  
　　中西禁烟聯合會現擬在滬設立分會曾經具呈松滬護軍使署請爲立案詎該分會於未奉批示之前即就華界西門地方組設會所並在城内也是園開成立大會當爲何護軍使訪聞以該分會旣候本署批示何能先行開會成立究竟該分會宗旨是否純正有無斃竇應先調查明確再行核奪昨已派員前往該分會切實調查矣 
[兵工廠之開工期]  
　　南市兵工廠此次舊曆年關各工匠停工休息期間曾奉謝總辦給假十二天以備修理各廠機器現定舊曆本月初十日開工昨已示知各工匠届期一律進廠工作矣 
[沈知事護理道尹接印紀]  
　　滬海道尹王賡廷因丁内艱所遺道尹職務由部電委上海縣知事沈寳昌護理已誌本報昨日上午十時沈知事詣道尹公署接印視事照例延見本署各科職員諭令照常辦事除呈報外並分函各機關查照 
[滬南工巡捐局已照常辦公]  
　　滬南工巡捐局長姚石蓀以舊曆歲暮年頭照商界習慣循例停止辦公自陽曆一月二十八日起暫停公事三天至二月一日（即昨日）爲始照常辦公所有内部各科職員均已蒞局辦事各項未竣工程亦皆繼續開工該局稅務處所征各種捐稅昨亦照常征收矣 
[龍華將建濟公廟]  
　　濟生會擬在龍華地方設立宋濟公廟業經龍華寺住持僧元照將廟產之蘆蕩地方助給該會以資建築廟房業已捐募欵銀定於本月内開工建造廟房圖樣亦已繪成現正招匠投標云 
[創設振和線團廠]  
　　振環花邊號主陶景賢鑒於花邊所需原料洋線一種均仰給於舶來品爲挽回利權起見特在北火車站黃家宅地方創設振和線團廠業已布置就緒定新正初十日開工即可出貨應同業之需要云 
[戒賭白話通告]  
　　山西路商界聯合會鑒於舊曆新年之商人往往嗜賭若狂貽害非淺昨日特發勸告傳單云舊歲去了新年又來了害人的東西亦跟得來了害的什麽呢就是消遣的賭博但是賭博贏了錢多一種不耐繁的心思因爲嬴來的錢是平空的意外財或者吃着宿娼種種養成一種窮奢極慾的劣根心輸去的多是積蓄下來的汗血錢揮霍去了就要負債多一片心事了譬如輸了多數錢往往抛棄正業弄到傾家蕩產所以賭博兩個字是傷身敗家的怪物不要被他迷惑了纔好快快把店中的營業研究研究今年用那種方法發展商業對於主顧要怎樣招待可使主顧永久信服這是營業最要的方法 
[租界賭况]  
　　歴届舊曆新年期内露天設攤聚賭之風極盛公共租界當局雖懸有厲禁然此風總不能戢今歲新年已過五天此項露天賭博寥寥不甚見不知禁賭功令之效歟抑一般社會民窮財盡之故歟各處大小總會撲克牌九卜畫卜夜輸贏極鉅宜若可以稍稍歛跡矣 
[舊新年聚賭之拘罰]  
　　浦東爛泥渡三區署長曾永奎查得沿浦各小茶肆仍有藉舊曆新年聚賭抽頭情事特於前晚委派巡官李鶴鳴督同長警出外巡查當在陸家嘴地方拘獲聚賭牌九之陸福雲王家良陸來有等十五名連同賭具併解至署昨經曾署長分别略請之下判各罰洋二三元不等賭具銷燬 
[天昌絲廠否認擔保]  
　　名字不符 
　　山東銀行在公共公廨呈訴天昌等兩絲廠不理擔保梁鳳山押欵銀五千兩一案該絲廠得悉被控後否認擔保於一月二十三號晨延朱斯芾律師投廨稱該絲廠已至原告銀行查閱保單見所蓋係天昌廠三字之圖章被告之圖章係天昌絲廠字樣且保單上之保人係朱雪帆朱爲該廠夥友必係私刻圖章天昌現已以刑事起訴本案請免予交保云云原告代表律師亦稱若准天昌免保則請將被告梁鳳山之二千五百兩保數加增俞襄讞商之美丁副領事判本案第三被告天昌絲廠免予交保梁鳳山借據一紙附卷 
[函詢發封上海腸廠案]  
　　上海腸廠經理俞景伯前以廠基向意商寳克洋行抵押銀四千餘兩該廠設於内地近因欠法商之欵經法公堂移會内地官廳將該廠發封並爲派員理賬故寳克洋行因債權關係延律師於一月二十五號投公共公廨請求移入内地官廳調查發封詳情經張襄讞商之意副領事費君判候函致審判廳請將發封上海腸廠一案查明函復核辦 
[羣益聲請執行堂判]  
　　顧秉南欠羣益公司公債票價洋三千元被控由公共公廨判决償還在案因顧仍未料理故原告代表雷聲布律師於一月二十五號晨投廨請求執行堂判中西官諭被告着先遵判交洋三百元改交一千元舖保餘欵限一年内付清 
[中美烟公司之壞香煙案]  
　　中美烟公司經理朱人瑞被華勝公司控告以霉壞香烟混售請追損失一案一月二十三號晨由公廨開審被告延雷聲布律師辯護旋因被告供稱中美烟公司已經解散伊不負責原告代表律師詰以股東姓名被告不肯實供原告律師遂請求展期結果展期十四天再訊 
[司賬用客賬獲罪]  
　　北河南路協盛昌米店司賬南京人吳國鈞私用賬洋八百餘元被經理汪少坡告發由捕房將吳拘解公共公廨着存洋一百元交保候訊詎吳臨訊不到判將保洋充公仍着飭提在案上月二十四號捕房將吳逮案經中西官質訊之下以其侵佔罪已成立判押西牢二月示儆 
[引渡盜匪金小龍]  
　　虹鎭陸家宅居民陸炳泉家前被盜匪刦失財物有一盜名金小龍者案發後逃避虹口岳州路經哈爾濱捕房包探尤雲卿緝獲即知照閘北警局驼至一月二十七號將金盜解送公共公廨豫審時該管警局備文派警投廨聲請引渡經張襄讞會同英赫副領事訊明被告確係在内地糾黨持械搶刦居民財物之盜匪遂判金小龍交來警帶去歸案訊辦 
[豫成失愼之判罰]  
　　罰銀一千五百兩 
　　法租界新開河豫成桂圓行於上年十二月間失愼經捕房將該行經理傳至法廨訊供各情已誌前報日前又經法廨覆訊先由經理朱聘夫稱商人將行盤下後即至狐仙堂内焚香瞥見抬上發現字條一紙上書祗須停歇司務數人即可太平今將字條呈鑒請核中西官判着罰銀一千五百兩充公以儆 
[搶兩挖耳押兩月]  
　　匪人王華利因於一月二十五號午後在山西路攫取唐梁氏等值洋二十餘元之金挖耳二支圖逃當被鳴捕追獲人贓於二十六號上午將王押解公共公廨經中西官訊實判王押西牢二月示儆 
[搶案當夜破獲]  
　　匪徒台州人鮑餘興前晚糾同黨羽五人至法新租界愷自邇路某柴爿店内强攫去大洋二十餘元飛奔而逸當由事主大聲喊捕探目楊振富韓邦逹任水揚等聞悉趕來將鮑一名追獲帶入捕房供出同黨等均逃至黃家渡地方當由該探目等帶同鮑餘興至該處將同黨等一併拘獲帶回捕房諭令管押聽候錄供解堂訊辦 
[俄人摸竊日人皮夾]  
　　住居北四川路三百九十八號門牌之俄國人白布斐爾德前日串同在逃之某西人在北蘇州路某號電車内摸竊乘客日本人太考高衣袋内儲有現洋四十一元之皮夾一隻及電車月季票一張携贓圖逃被該日人當塲覺察將白布斐爾德扭住反遭白行兇將頭面毆傷遂鳴由二百六十六號巡街印捕到來當將人贓拘入捕房稟奉捕頭押候解廨請究 
[專竊外僑之賊三]  
　　江北人周虹口朱小四子先後串同王銀甫行竊北河南路北四川路吳淞路瑪理遜路等處外國僑民五户值洋七百餘元之衣物質洋分肥經包探侯阿寳緝獲吊出原贓於一月二十五號傳同失主將周等解由公共公廨中西官訊得周朱兩名均係積竊判周押西牢五年朱押西牢三年期滿一併逐出租界王押六月贓交失主認領收贓押店之當本一律不追 
[捕獲巨竊案同黨]  
　　江北人魏鳳樓上月十四號晚串黨在華特路七十六號門牌康泰織布廠内竊取值洋一千三百四十元之廠布及紗線等物案發被捕解由公共公堂訊押在案昨由華探目楊阿泉包探張永成將魏之同黨揚州人孫巨文周家信兩名續行捕獲拘入楊樹浦捕房捕頭詳詢一過諭令押候解廨訊懲 
[摘釋拘禁過年之竊賊]  
　　去年舊曆歲暮南市第一區警察署王金山署長准上海縣商會函據十六舖各商號請求保護商業援照成案將沿浦各輪埠碼頭所有之竊匪查拘禁押過年當已分别派警拘到前項竊匪及過犯等二三十名一併拘留該署押所内茲因所押各犯内有數名患病經王署長查察明確令即帶出騐明准予提早釋放其餘各犯須押過元宵節後始行開釋 
[託名修屋乘隙行竊]  
　　竊銅元四十三千 
　　向爲泥水匠之無錫人馮阿金前日冒名某經租賬房派往西華德路一九二七號門牌租户沈雲記家修理房屋乘隙竊取賬箱内銅元四十三千携贓圖遁經沈之用人察出報捕派探徐德森往將人贓拘入捕房稟明捕頭押候解究 
[萬國儲蓄會控楊潤身案之續訊]  
　　萬國儲蓄會前延逖百克律師代表投法公堂控華總經理一案日前經法廨續訊據楊潤身稱商人向在天津某學校爲敎員因閱報載有萬國儲蓄會之廣告我即入會當由該會大班即薦我在内辦事此次辭職實因商人與會内辦事人員均不和睦第二原因各經理人向我要津貼商人曾向大班要求數次始終置之不理故商人不得已辭退當時曾將會内各介紹人住址等手續賬據交卸清楚所有商人帶出簿據均係對於商人個人各項欠欵賬據訊至此穆安素律師向被告詰問曰爾與原告所訂合同載明須三個月方可辭職如果辭退時爾能否再做三個月楊答可做實因合同遺失是以忘却又問爾在該會何以欲辭職答稱實因我與辦事人員不睦况商人在會内就職以來並無薪水以致虧蝕甚巨故此辭退訊至此時已傍晚中西官判退去聽候覆訊再核 
[串同拐女索酬之入網]  
　　住居小南門聖賢橋非字十八號門牌爲扛挑夫之趙祥元有女招弟年八歲於去年陰曆十二月二十三日失去趙四尋無着前日忽據婦人趙汪氏前來報告稱招弟現在浦東爛泥渡土地堂附近李顧氏家有偵探戴福生向我告知爾若往領須給酬勞費洋四十元等語趙一一應允遂相約偕往李顧氏家果將招弟尋獲領回一面央趙汪氏等來滬取洋該氏允之及至南市由趙祥元報告巡警將趙汪氏李顧氏戴福生等扭入一區一分所詰得戴係冒充偵探立命備文將原被人證併送地方檢察廳訊辦昨日下午蕭檢察官提案研訊一過判招弟當堂交給乃父領回趙汪氏李顧氏戴福生分别收押候究 
　　尙有本埠新聞等轉入後頁 
雜評二 
[改造政府與社會（旡用）]  
　　不倒惡政府不能得良政府不得良政府則政治永無改良之望我民永無康樂之時吾讀國民代表蔣夢麐氏之電而益信不破舊社會不能得新社會不得新社會則污穢齷齪之事物終不離去我耳目而璀燦莊嚴之現象烏能環繞我左右吾觀於舊曆新年中之種種情景而益信 
　　夫倒惡政府不能望諸惡政府自倒倒之之責在我民非異人任焉破舊社會不能蘄諸舊社會自破破之之責在我民亦非異人任焉我民旣負此兩大重任亟當爲縝密的計畫定條理的步驟持堅忍的毅力抱澈底的主張以謀所以倒政府使惡者改爲良破社會使舊者化爲新由後之說問題複雜非一朝夕所克蕆事七年之病三年之艾苟爲不蓄終身不得如展覽會出品會春宴會宣講會等進寸進尺積之便尋丈矣由前之說問題簡單領袖各團能察時會之所趨作渙汗之大號吾知雲集響應英雄造時勢决非難事維彼腐敗官僚斥去之直摧枯而拉朽耳 
 
 
 

Page 16

 
 
本埠新聞二 
[陳彩英被拐遇救]  
　　拐匪宜從重辦 
　　虹口狄患威路陳阿根女彩英年十六歲前日被拐匪趙長久拐至南市行經太平弄爲相識之陳得米遇見上前扭交崗警解送一區警署昨解地檢廳陳阿根聞訊投案請領經蕭檢察官提訊之下判陳彩英交給乃父領回陳得米退去趙長久收押候辦 
[華探加給犒賞費自此始]  
　　每人半月 
　　在公共租界各捕房充當探目包探之中國人於陰曆歲尾向工部局領取本年一月份薪水時該局按所領者應得薪水之數目另外加給半月據聞工部局因各探目包探等終年服務頗著勤勞應予從優奬賞以示體恤此項加給半月之薪水係作犒賞費此舉爲歴來所無之創例云 
[冒探拆梢分别押儆]  
　　法捕房包探顧三寳偵悉無賴程亦貴王寳林兩人日前至法租界民國路冒充包探向薛培臣俞阿男兩家烟子窠强行拆梢故將程王二人拘入捕房昨解法公堂訊實判程押三月王押二月以儆 
[呈控關員勒索之傳訊]  
　　南北市元昌盛豐順公泰源永協聚昌餘順公裕昌仁等十八家報關行前因浦東楊家渡騐關洋員任意勒素曾聯名具稟稅司請爲查辦業經海關稅司傳該十八家報關行到關面詢如何勒索有無證據經各該行答以旣屬勒索烏有收據等證經稅司反復駁詰各行家矢口無異聞已允爲偵查核辦並聞有棉業聯合會亦以該洋員勒索貪妄亦已具稟到關請爲澈究云 
[路警控告巡官案之偵查]  
　　滬寗鐵路護路巡警王公毅前呈任局長控蘇站巡官楊少良圖吞贓物挾嫌誣陷各節已紀前報茲悉任局長以此案情節重大非偵查明晣不足以昭公允前日已委本路警務處科員王立成稽查員趙河清赴蘇縣公署調閱原卷並察訪楊巡官平素操守如何嗣查得此案並無證據故任局長將治王以誣告罪云 
[承重孫奪產記]  
　　遺產制之缺點一 
　　已故永興花園主徐阿狗之妻徐張氏與孫徐火生因不認徐招生係阿狗之承重孫被控由公共公廨判决確定招生係阿狗之孫後招生遂以遺產嗣續人資格於一月二十五號下午由代表甘維露等律師投廨請求分給家產謂陰曆年關多少總須分點而對造之律師則不同意聲請展期遂由張襄讞商之義日兩國副領事費田二氏判改期再核 
[親兄弟奪產記]  
　　遺產制之缺點二 
　　已故奚朗如之子僊嵩以其兄少如私將遺產内之老鼠田畝售與日本人得價十三萬餘金分文不給控由公共公廨業於前年判决奚僊嵩對於該項地價應得分派而少如抗不遵判以故拘押迄已兩年有餘上月二十四號少如具稟請求開釋中西官以其並未遵照原判履行故不准其所請依然在押云 
[烟窟犯交保候訊]  
　　總巡捕房包探尤阿根邵仁初於一月二十六號恊同九十八號西探在廣東路六百零五號屋内破獲私售鴉片煙土之窟宅抄出烟土一手提皮夾並將私售之粤人顧阿大及學徒翁福之李祝生一併拘獲翌晨解送公共公廨請究顧等延甘維露律師代表上堂請求交保展期再訊經張襄讞商之英赫副領事判顧存洋二千元翁李各存洋五百元保出展期訊核 
[犯烟者處罰有差]  
　　總巡捕房華副捕頭白於一月二十五號午後帶同包探王松泉張克訓在又新街二十八號屋内破獲燕子窠一處當將屋主婦周陶氏及吃煙人王松濤李小山趙洪生王炳坤王阿芳周金星連同烟具一併帶入捕房着將陶氏送廨拘留餘人准各存洋保出於二十六號上午解送公共公堂經中西官訊明以氏故違禁令判罰洋十元餘人各罰洋三元充公烟具銷燬又河南路九十五號門牌永和祥字號棧房因備設烟具容留號客吸食鴉片烟被捕查獲亦於二十六號上午將該棧内之何瑞良傳至公堂經中西官訊實判何罰洋三十元充公以儆 
[搜獲製造僞幣機關]  
　　老閘捕房包探陸根生與九十號西探於一月二十五號午後在孟納拉路八百三十號屋内搜獲製造僞小洋之各種器具拿獲福州人楊阿春一名於二十六號上午押解公共公廨經中西官訊供推諉遂判楊押西牢二年期滿逐出租界製造僞小洋之器具　去 
[騙銀案挽友理勸]  
　　信記茂記兩號在公共公廨刑事科呈訴甬人王西林騙等情於一月二十三號上午由捕將王逮案即據原告律師上堂譯稱此事現彼告挽友理勸應請准被告免予交保云云經中西官核供以被告旣已央人料理准免交保着具限狀於十四天内清理 
[索黑費請坐黑屋]  
　　三十六個黨黨徒劉金龍因於一月二十二號下午向西棋盤街玉璋紙號索許黑費洋十元披總巡捕房包探戴步祥查悉將劉拘押於二十三號上午將劉解送公共公廨經中西官質訊屬實判押西牢十天示儆 
[戳腿案中之兇手就逮]  
　　紹興人孫子賢於一月二十五號午後與在逃數人在平望街用刀戳傷張鈞之腿際被控捕房派探殷主鼎將孫拘押於一月二十六號上午傳同見證婦人張秦氏將孫解送公共公堂先由中西包探上堂稟明前情以原告傷勢甚重現在醫院不能到堂請爲展期訊之孫延律師到堂辯護要求准被告交保候示云云經中西官核供判孫押候原告傷愈再核 
[驗屍兩則]  
　　昨日二十七舖地甲陶愼忠投上海地方檢察廳報稱本日奉二區二分所警署傳喚小西門外迎勳路東首無敵牌牙粉廠附近倒斃無名男屍一口身穿元布棉襖·藍布單褲·秃頭赤足年三十餘歲查無家屬稟請相騐又據二十五保十二圖地保顧愼霖投廳稟稱本日新普育堂附近倒斃一年約三四十歲之無名男子一口查無家屬爲此來案請騐嗣經該廳派蕭楊兩檢察官毛沈兩檢騐員等分别前往相騐均係因病身死並無别故塡明屍格令由善堂棺殮發封厝壇候示召家屬認領 
[車務公堂訊案一束]  
　　共十五起 
　　上星期四下午公共公廨車務公堂開庭訊理車輛違章案十五宗如次（一）王阿炳在靜安寺路開駛汽車不愼罰洋二十八元（二）徐良夫（三）李掌林在山東路北京路開駛汽車均因不聽巡捕指揮各罰洋二十五元（四）周定江將汽車久停於四川路上阻碍行人罰洋十元（五）陳榮根（六）唐阿蘭（七）張阿松在北京路四川路外灘等處開駛汽車或不點車燈或將車久停各罰洋五元（八）韓阿六（九）何鎭冰（十）殷子元（十一）邵錫周在河南路等處開駛汽車或號碼不明或不點燈火各罰洋三元（十二）張時金在愛文義路開駛汽車不聽巡捕指揮存洋三十元作保改期兩禮拜再訊（十三）朱恒德（十四）李仲鶴（十五）邢祝三因捕房所訴證據欠充一併註銷 
[誌謝]  
　　昨承商務印書館惠贈第四期「兒童世界」曁第十二卷第三號「少年雜誌」各一册又新世界義記公司惠贈正月份新世界游劵十紙誌此併謝 
中華職業敎育社通訊 
　　社址上海西門外方斜路三四八號 
[職業學校出品展覽會開幕記]  
　　昨日爲第一届蘇浙皖贛職業學校出品展覽會之第一天雖天雨而來賓仍極踴躍約五百人正午十二時各室開始展覽計送到出品之校有四十餘所物品有五千餘件均陳列在本社附設中華職業學校職工敎育館樓下分金工·木工·籐竹工·農林·水產·商業·染織·化學工藝·女子工藝·等部下午二時行開幕式（一）惠兒院奏國樂（二）主席黃任之君致詞略謂全國職業學校聯合會舉行此會有兩種目的以比較批評爲正目的銷賣爲副目的（三）籌備主任章伯寅君報告經過情形並提出兩點一請來賓鼓吹勸導親友來觀二希望來賓對於出品加以研究下切實之批評爲改良之預備（四）中華職業學校主任顧蔭亭君對於與會各校代表致歡迎詞並謂本會之正目的在以出品之銷路斷出品之優劣而其副目的在聚辦職業學校之同志於一堂以便互相研究交換知識（五）甘肅牛厚澤先生演說先由主席介紹略謂此次同志赴會者以甘肅牛先生爲最遠先生在甘辦一毛織工業學校并設呢廠更辦規模宏大之師範學校此次來申尙欲從事調查發展他項工業吾社成立時先生亦曾來演說茲再請先生講西北職業敎育狀况繼由牛先生發言畧謂廿省資本簿弱諸事不易興辦且從事實業須先調查而甘省無確實統計殊難審其實情甘省輸入品歲約值五千萬至六千萬衣料占大半其他爲紙·茶·鐵質·化妝品·奢侈品至輸出品歲約值一千五百萬至二千萬先毛爲大宗皮次之藥材水烟大麻毛織物又次之水烟毛織物而外皆爲生貨出入相差年逹四千萬元甘省人民共約一千萬每人負擔四元然輸入年有增加以人民生活程度漸高也糧食因交通不便歲熟則大賤歲歉則大貴皆足病民此甘省經濟大槪也至職業敎育在民國四年即與江蘇省敎育會研究此問題六年設本社蘭州通信處剏辦呢織學校後劉太史復設毛編物傳習所新疆督軍亦送學生來甘習毛編今全省七十七縣有四十七縣之小學已加毛編科而以狄道靖遠爲最普及此外省立第一師範生嘗有職業敎育研究會之組織再西北二字並包括新疆·蒙古·青海·晋北·陜北·及三特别區天產以林鑛獸毛爲大宗·蒙古大青山右煤十八萬萬噸獸毛甘肅出二千萬斤新疆出千三萬斤共五千萬斤可供十五廠之川云（六）中華職業學校學生劉珍儒顧伯麒劉學海三君合奏梅花三弄（七）幻術（八）顧靜一君唱崑曲（九）少年宣講團通俗游藝部張蘋周鄭鎭昌俞光熾俞光昌四君合奏國樂張蘋周君胡琴獨奏（十）蘇少卿葉棣瑄葉衍鴻三君唱京曲一時衆樂迭奏興致頗高至五時始告散會明日仍於十二時起開放展覽二時半起開會並爲家庭日新會所辦家庭展覽會行開幕式由沈信卿君主席茲將程序錄如下（一）貧兒院音榮（二）主席致詞（三）兒童　（四）音樂（五）余日章先　演說太平作會議情形（六）　露沙君音樂（七）李霞圃君三弦拉戲（八）音樂其中兒童會一節即由家庭日新會主辦以順應兒童自然之性增進其活潑之樂趣與愛羣之美德爲宗旨其方法集滿足四歲至滿足八歲之兒童約五十名使爲游戲·唱歌·講故事·演藝等表演而終之以吃點心送紀念品想當尤饒興味務請各界士女齊往小西門外新馬路南陸家浜對岸一觀其盛不勝歡迎 
公布欄 
[江蘇高等審判廳]  
　　民庭判决▲司順華與李昌懋爲贖田涉訟上告一案（决定主文）原判關於李其華出批沙田一畝六分另准李懋昌向司順華收回自種部分撤銷發還江寧地方審判廳迅予更爲審判其餘之上告駁回▲巫啓貴等與巫仁保因房產涉訟上告一案（判决主文）本案上告駁回本審訟費由上告人等共同負擔▲吳義大與金芸田爲田土涉訟上告一案（判决主文）原判撤銷本案發還上海地方審判廳更爲審判▲張毓林與黃阿毛因聘財涉訟上告一案（判决主文）本案上告駁回上告審訟費由上告人負擔▲顧仲卿與陳少如因貨欵涉訟上告一案（判决主文）本案上告駁回上告審訟費由上告人負擔▲陳元生與潘喜雲等爲契約涉訟上告一案（决定主文）本件上告駁回▲秦緝之與鮑子延爲房屋涉訟上告一案（判决主文）本案上告駁回上告審訟費歸上告人負擔▲駱銀昌與霍瑞霖因欠欵涉訟抗告一案（决定主文）本件抗告駁回抗告費用歸抗告人負擔▲徐仲熙是爲宜興縣收狀不給回證請飭縣照章辦理由呈悉據稱該縣收受訴狀並未發給收狀回證等情如果屬實殊屬非是仰候令縣查明切實整頓並嚴飭收狀人員務於收受訴狀時立即塡發回證以資懸信可也此批▲楊岐昌狀一件請將與尹紹文因田土涉訟一案卷宗　還原審衙門以便執行由狀悉查該案卷宗已于十年八月十三日令發江寧地方審判廳矣仰即知照此批▲張長福呈爲陳章柏異姓亂宗案原縣延不審結請救濟由呈及附件均悉候令縣迅予依法辦結具報此批▲吳日新等呈爲范楚卿欠欵一案請令縣依法執行由呈悉查此案前于去年七月間據該氏等呈訴原縣執行不力即經本廳令飭吳縣知事迅予依法執行在案何以時閱半年尙未執行完畢據呈前情候再令縣迅即照判執行可也此批▲朱蟾香一件請求發卷由據呈已悉候將本案卷宗令由上海地方審判廳轉發吳縣辦理仰即知照此批一月三十一號 
　　批示▲蔡鍾騏蔡鍾驥呈爲與王金等牆界涉訟案縣署延不審結請督飭由呈悉此案因何廷不審結候令縣檢卷具復以憑核辦此批 
[江蘇高等檢察廳]  
　　批示▲周寶傑狀悉准予送審决定後再行飭遵此批▲趙鶴亭狀悉仍候海門縣知事查復後再行核奪此批▲黃禮生（即黃利生）狀悉准予上告此批▲陸竹屏狀悉本案准予上告仰于判詞送逹後七日内補具理由以憑核辦此批▲黃步程狀悉候令催揚中縣知事將本案卷宗呈送到廳再予核辦此批▲郭裕三等狀悉本案業經令調縣卷候卷到後另行核奪此批▲張紳狀悉候調卷核奪此批▲馬水泉據訴已悉仰候調卷核辦此批▲周玉清狀悉准予上告此批▲周子明狀悉查此案前已明白批示矣多凟無益此批▲劉後我狀悉候調卷核奪此批▲陸文元狀悉本案已令該縣知事迅予核辦具復去矣仰候復文到後另行核奪此批▲蔣張氏狀悉准予保釋此批▲周小侉子狀悉查此案前據溧陽縣知事呈送覆判經同級審判廳于八年五月二十三日判决將原判撤銷改處該民一等有期徒刑十年并褫奪公權全部終身在案是該案判决早經確定已無控告之餘地茲本應對于該縣覆審判决楊年青强盜一案提起控告該民何得狀請爲從控告人所請于法不合本廳未便照准此批▲朱曹氏狀悉候調卷核奪此批▲嚴丁氏狀悉准令催揚中縣知事迅予依法核辦此批▲火承恩狀悉所訴是否屬實姑准令行江寧地方檢察廳依法辦理此批▲陳奎棠呈及附件均悉候轉呈司法部核辦仰即知照此批▲翁組綬呈一件呈請派赴江寗地檢廳看守所練習由批呈悉查部令非經監獄官攷試及格不得派往新監練習至看守所更無派員練習是例所請應毋庸議仰即知照此批▲王鳳飛等對于陸鋤經抗告案請求核卷飭縣併拘呈遞一狀王叔豈對于李朝相案懇請就書面證明呈遞一狀萬慶榮不服無錫縣庭諭聲明抗告呈遞一狀諸時不服高審廳决定聲明抗告呈遞一狀劉泉榮補具控告理由呈遞一狀稟效禹對于姜仲玉案聲請另期質訊呈遞一狀蕭祖佑對于陳楊氏案參加證明呈遞一狀陸寳　對于陳楊氏案參加證明呈遞一狀順　千等補具控告理由呈遞一狀林吳氏請求撤銷控訴呈遞一狀以上十狀業經本廳查閱函送同級審判應核辦去矣仰即知照此示 
　　批示▲陶理堂狀悉此案前據無錫縣呈送卷宗到廳查核該案旣經原審將該民宣告無罪依法即不能上訴業經本廳將原卷　還矣仰即知照此批▲姚育仁胡琴軒狀及粘性均悉所訴是否屬實仰候令行常熟縣知事查明法辦此批▲戴文琳等狀悉是否屬實候令金壇縣知事查明依法辦理此批▲翁鈐狀悉旣據聲明抗議姑准調卷呈送總檢察廳核辦此批▲王成海控訴狀悉候調卷核奪此批▲徐大有狀悉准予抄錄抄錄費應照章按字數計算着即知照此批▲丁文典狀悉據稱易科罰金核與刑律第四十四條之規定不合所請應毋庸議此批▲徐吳氏狀悉爾果屬有疾自可在所或在監調治何得率請停止執行此批▲王學富狀悉准予令　此批▲許廣生據訴已悉仰候同級審判廳决定後再行核奪此批▲吕福壽聲明事實呈遞一狀業經本廳查閱函送同級審判廳核辦仰即知照此示以上一月三十一號 
[上海地方審判廳]  
　　判决主文（民二庭）一件劉福宗訴張錦順因欠租及貨欵糾葛一案主文一本件訴訟准予註銷訟費歸原告人負擔▲一件决定甘凌雲與朱梅生因抵欵糾葛聲明抗告一案主文本件抗告駁回抗告印紙費歸抗告人負擔 
　　批示一件顧余氏請派　移　由狀悉候派　移提此批二月一日 
[上海地方檢察廳]  
　　批示臯成雲臯廣揚旣將銀洋與船交爾攔往江陰營業無論被何人將船變賣仍不能辭責無庸多凟此批▲李加英業於一月二十六日王步　狀日内批示矣着即查照此批▲臯成雲已於前狀批示矣此批以上二月一 
 
 
 

Page 17

 
 
自由談 
游記 
[碧瑤游記（十七）] [  顏女初]  
　　此仁牙因Lingayon之地方有我華僑先民事跡足供追述焉當一五七四年我國英雄李馬芳思在海外拓植民地率木造戰艦數百艘健兒數千名攻取菲律濱已取得甲馬地Cavjte乘勢進薄首都岷里臘且得菲人爲内應方期驅逐西人繼虬髯客王扶餘之後塵指顧間事乃首着先誤不聯絡菲人便先揭革命之旗以分西人兵力又益以西人萬死一生協力敵愾主客之勢旣異攻守之局亦變致攻城數次不獲告厥成功乃引軍由阿峨河Ango　Rivei退入仁牙因相地築城懇荒爲田并征服附近諸村落敎以耕種守望之事具有殖民地規模且思捲土重來與西人一决雌雄乃西政府先發制人於一五七五年三月派將率兵數千人駕大戰艦扼守阿峨河口Ango　River用火攻之策先焚毁李軍軍艦然後登陸逼戰圍困四個月内外援絶糧食不繼在此圍困時期李軍猶能造新艦三十艘於八月四號率衆衝圍駛往北去而英雄經營海外遠大事業從此閉幕矣 
　　觀右段所紀載使爲歐美或日人不知要若何鋪張點綴爲先民生色乃問之博學家謂歷翻我國典籍寂焉無傳惜菲律濱史指爲中國海賊擾亂地方而已成敗論英雄中外固同一史例也 
　　是夜宿林應斗君樓上五點起赴火車陳君則自回仙夏新道車以六點行八點抵文加叻Moncasa林有泉君邀至其米廠參觀磨米機器並游覽埠中華僑各舖是日星期鬭鷄塲喝采之聲有同雷響此等陋俗猶未革除亦一大污點也三點後由文加叻附火車來岷頭等座位搭客皆滿仍無容足地且車行甚緩月明之夜彌望平原中火光熊熊則皆農人焚稻稿爲糞田也車行十二點始入岷埠總車站計此一行也四日中經六省之地武力干　Bulacaa邦版岸Pampanga丹六Tyrlac品亞詩蘭Pangasinan高山省MountainProvince允良La　Union來往行程五百餘英里四人共計旅費幾近二百元所到各埠備受僑胞招待如黃兆惠曾雲旦曾侯林應斗諸君是也其爲賓中主則陳三多君與林有泉君也 
筆記 
[自棄記（五）] [  碧梧]  
　　然而生似已迷失清醒知覺仍留連不肯去而惡運之神且更趨之入魔窟似必欲見其死而後已者蓋生又結識某妓賃屋同居矣某妓年事已長貎亦甚陋而生視之如天人愛之如拱璧雖牀頭金盡質衣物以爲繼不之顧也某妓且有烟霞癖短榻幽燈吞雲吐霧日用乃益不支生晝夜陪伴其側未二月亦復陷身黑籍從此一榻横陳並頭而臥篋中衣物漸歸他人去歲已届隆冬而生猶衣緼袍一襲蹙肩呵手非復當年氣槪某妓見其寒酸至此知已無可留戀遂反目相向收拾琵琶向他人别抱矣生旣失所歡衣物亦罄而烟癖且日深雖欲歸故里恨無面目再見諸父老遂决計不作歸計日則踯躅街頭倘遇故舊伸手索取數錢旣有所獲即飛步入燕子窠蜷伏榻上向烟霧中尋其樂趣不待錢盡不出也嗚呼苦海無邊回頭是岸生若能於此時痛改前非則罪孽固猶可贖吾父未嘗不納之也然生則曰吾若於此時歸吾父必責吾親友必笑吾是吾自取其唇曷若少留於外待吾父壽終之日再安然歸去承其遺產届時誰敢睨吾以目嗤吾以鼻哉生之顧慮自以爲甚周獨惜事變之來有非生能料及者蓋未及一月生已染病旣病矣卽不能出外索錢而烟病交迫生豈能支於是三日而死死之日有知其家屬者卽飛函報之生父本已不認其爲子聞耗亦無動於心僅遣一僕去草草棺殮而已嗟乎某生以世家子果能力求上進前程自無限量徒以趨入歧途自暴自棄乃致獲此惡果凡吾青年可以資爲借鑑矣（終） 
詩錄 
　　十年十二月十八日午後一鐘由華盛頓啓程歸國是夜風雪大作時已解衣臥不知也天未明醒凍欲僵九鐘至天上人間兩神相覿我受飽餐爾逢電擊病霍 
Chicago是爲Michigan湖東南岸大商埠也十鐘十分換車西北趨大河Mississippi旣抵河東岸該路與河並行風景絶勝而雪亦益大 
　　驚風動巾車布衾寒透骨頗覺輪鐵重側見天光白冷斷萬里夢夜穿千山雪一昨辭華府祖帳臨廣陌斜陽照征衣冬日有餘熱睡起失所在身落冰雪窟林木盡縞素寒空自清絶名湖八百里直北地軸没大河向南去山川鬱相結人工通舟車地寳出煤鐵大陸變獉狉百年見秀發奔走齊魯君馳騁蘇張舌再與列侯盟屢歃白馬血包胥哭秦廷蘇武持漢節長鯨那可射螳螂怒當轍行行王事勞碌碌宦遊拙高唱大刀頭關山見新月隴頭去時水冰凍不能咽玉門回時路春來柳堪折春與人俱歸别恨到家說 
小說 
[社會小說人間地獄（十七）] [  娑婆生]  
　　第三回杏花小酌慨說校風佳麗忽來重提影事 
　　柯蓮孫道我正因爲這種騙人的辦法來辦敎育實在問心不過所以在一行怨一行狠想不吃這碗飯呢我還記得從前有人說舊式的書房裏面有一副對聯上聯是不敬先生天誅地滅下聯是誤人子弟男盜女娼我念着這上聯狠替一班胡鬧的學生擔心念着下聯更替我們這班做敎員的汗流浹背姚嘯秋笑道你莫迂謬他們學生念着上聯眞一些兒不怕呢他們是狠開通的曉得天是空氣地是地球空氣地球正奈何他們不得萬一等到地球滅絶的時候除非同彗星一撞已是大家同歸於盡還分什麽先生學生呢可見天地兩個字他們是最不注意的正說到這裏忽地門外伸進一個絶艶麗的美人面孔來望姚嘯秋這一席上張了一張姚嘯秋見主人正靠着門口坐着見大家眼光全朝門口注意側轉面孔一看正與那美人打了一個照面美人向着他嫣然一笑姚嘯秋也望着他點了一點頭那門外的美人索性走了進來向姚嘯秋嬌滴滴的呌了一聲二少怎麽今天在這裏請客姚嘯秋道吃點宵夜不算什麽請客你來了眞是巧極了可有事没事那美人道剛剛隔壁一個堂唱已經坐過了這時候没什麽事姚嘯秋道没事坐下來坐下來我們正冷清得狠呢說着自己去替那美人掇凳子那美人一面說自家來一面便盈盈的坐在嘯秋身畔嘯秋道這裏全是自家人可要吃點什麽菜不要客氣那美人道謝謝你吃了夜飯不多一歇呢嘯秋笑道三小姐你這頓夜飯隨便什麽時候問你你總說吃過不多一歇十回有九回如此說法那裏會這樣的巧那美人笑道眞的同别人或者說假話推說吃過二少差不多是自家人還會說謊麽嘯秋道旣如此也不必勉强了說著撳鈴呌堂倌拿進一張局票來嘯秋寫了一個姚字下面寫了菊香兩個字寫好了等墨跡乾了摺好了恭恭敬敬交與那美人的手中同座諸人纔知這美人就是盛傳海上的菊香菊香收了姚嘯秋的局票笑道二少爲什麽還要這般客氣嘯秋道你不來我們正想來呌呢隨手又取了一枝香烟劃好了一枝火柴送與菊香吸菊香一面走過來就火吸烟一面說罪過罪過柯蓮孫諸人剛纔正說得高興忽然被這菊香進來打斷了他們話頭此時大家只顧飽餐秀色姚嘯秋猛然想著道該死該死我一人呌了局諸位向隅非敬客之道連忙要去拿局票柯蓮孫攔住道不必罷時候已是不早此地在四馬路東頭離他們香巢不遠我們又差不多吃殘了呌起來恐怕來不及還是免了罷 
餘瀋[  小仙女士]  
　　不畏難者如舟行然欲渡大海見四面波浪連天水雲相接把拕前進安然過海畏難者如登山然見山路險遠怪石嵯峨狀如猛獸半途而止終不能造其極巓吾輩青年其毋學登山之人當如渡海之舟子 
　　誌謝昨承中國影戲研究社惠贈影戲雜誌第二期一册内容精美絶可愛玩特此誌謝 
　　中國影戲公司假座夏令配克大戲院映演ＦＦ傑作海誓頗有可觀昨承惠贈入座券一紙謝謝 
 
 
 

Page 18

 
 
常識 
常評 
[一手能掩天下目] [  隨]  
　　所貴乎民國者爲其事事有國民注意而未易掩盡天下之目也然一入於前清巧宦之手則殊不然 
　　今有人與聞帝制而巧避其名與聞復辟而巧避其名與聞賣路而巧避其名與聞數年以來之種種政潮而巧避其名爲所操縱者前仆後繼不知傾覆幾許人矣而其人則安富尊榮如故且從未受國民一度猛烈之攻擊此可謂一手能掩天下之目者矣 
　　我國民且各費數分時之腦力略一揣想之此何人哉此何人哉 
經濟 
[勸告同胞贖路宜速] [  宥全]  
　　膠濟鐵路理無言贖祗以弱國對於國際間友誼上總要委曲顧全一點我代表在華會願以三千萬日幣賠償他們當日青島一役的犧牲就是這個緣故可算是情誼兼盡的了他們雖堅執不肯讓步那公道正誼上究屬說不去華會果爲世界上謀眞正永遠的和平祗要我們大家努力做代表的後盾華會當亦不至竟把遠東重大的問題含糊爲不公平的解决種下世界上阻碍永遠和平的禍苗但是現在我們的責任須知路本我有不當言贖今旣因顧全國際間友誼而言贖那末事宜從速稍遲又不免生出許多葛藤來了我政府以區區三千萬日幣爲鉅欵者在國民凑集此數實在不難十四日本欄主筆覺君常評一元可以救國及湖北旅長寇君所擬募欵的四條法至善也同胞乎事急矣人之愛國誰不如我舊曆新年的惡習慣上可以撙節或廢除者甚多如饋送年禮如度歲酒筵如酬神消耗以及其他種種無謂的虚糜大家小户爲數不貲節之廢之何啻逾萬人人憑着良心人人竭力做去儲欵機關就以各地商會代收儲有成數滙至總商會登報宣示一地如是各地如是凑集三千萬日幣何必九月對於社會旣除舊曆之觀念對於國家又盡愛國之天職同胞乎事急矣曷弗亟起而圖之（乙種酬） 
道德 
[鄰婦之子墮落之原因] [  仁]  
　　往歲十二月二十九日余曾與某某君等爲鄰婦某氏清理其子宿欠事蓋至悲婦曾告余其子墮落之原因頗足爲一般好賭之家庭戒當茲舊曆歲首尤爲對症良藥爰擇要述之其言曰吾家素富資產除飽暖外年有餘蓄吾夫早亡祗有此一子愛之甚斯縱之甚當彼幼年見吾賭時彼亦欲賭吾意賭乃閒時樂事遂敎之賭法有時且與之同賭彼年稍長卽心喜大賭不肯與家人博輸贏矣常招外來戚友在家賭食吾厭責之自後不復約人在家賭矣祗見其每日外出初尙晚歸繼則非囊空無返家之日也吾稍責之彼即怒目相向謂賭乃常事無庸言戒甚則謂由吾敎成何以今日又以是相責有時吾聞彼言痛悔殊甚心中非常難過彼不覺也誰知彼在外非僅濫賭且狂嫖又嗜烟酒時未三年即破產償債之今日以後將如......此言未竟即淚如雨下言不成聲矣傷心哉此言也余未忍卒聞憶閱某書言有某甲因盜案被處死刑臨刑時大呼我母誤我我母殺我數聲觀者問之言彼幼時竊人零物其母常嘉奬之遂有今日蓋與此事酷似可見以溺愛不明而害子女者非僅此婦一人而所以害之者亦非僅賭博一端夫蒙以養正家庭敎育所關不綦重哉乃吾觀今之爲父母者非但不知注重善良敎育且多有如此婦者引子女以同賭也人雖至愚豈有愛殺己子者蓋有所蔽耳蔽故不明不明之愛適所以害之述此之日今歲舊曆一月三日也上述之情景誠所謂觸目皆是余憶孀婦言輒爲歡呼賭博幼年危又爲幼年父母口後憂深恐彼等容有蹈此婦覆轍者日後而又請他人爲之清理宿欠也嗚呼世事之可憫者豈有逾於自殺愛子者乎（乙種酬） 
衞生 
[嗎啡針之毒害] [  頌平]  
　　鴉片之毒人盡知之公家之取締森嚴一般吸食者遂以打嗎啡針代吸鴉片而過煙癮其結果往往全身爛潰而死可憐亦可恨也嘗見打嗎啡針者其先因於一時之過癮相率至專行打嗎啡針之處試打一針以爲嘗試打後果覺十分愉快勝過鴉片其價較鴉片爲廉蓋吸烟一次其價須四五角而每打針一次其價僅五分左右納費旣少過癮又便於是遂漸漸增加今日一針明日二針迨一年半載後迺有日打三四十針者至是則其價亦須以元計矣因打嗎啡針其癮之增加量極速如今日須二針過癮者三天後即不能過癮須打四針矣再越三日亦如是久之增至四五十針者常有之若不打針足數則其人精神毫無有若垂斃者然須打之如數方克復元且打嗎啡針成癮後雖將鴉片終日吸食亦不能過癮是蓋業已根深蒂固非嗎啡不足以抵癮也故打嗎啡針者視嗎啡不啻若輩之生命也亦可見嗎啡之毒勝過鴉片多多矣最後全身打過倘再回打則潰爛不堪矣每有打針之人全身爛潰臭不可邇聞者輒掩鼻夏日更奇臭難當見者作三日嘔嗚呼因打針受潰爛之痛苦人生樂趣尙何有耶戕身滅種害國殃民莫此爲甚深望公家嚴厲查禁毋令此毒物蔓延造福邦家洵非淺鮮也（乙種酬） 
法制 
[聲明不服判决之方法] [  吳子雍]  
　　凡審判衙門錯誤之判决當事人得聲明不服而廢棄或變更之以逹國家保護私權之目的其方法有二一爲聲明不服未確定判决之方法一爲聲明不服確定判决之方法聲明不服未確定判决之方法有控告與上告二種控告乃聲明不服第一審未確定判决之方法上告則爲聲明不服第二審未確定判决之方法若言聲明不服確定判决之方法僅再審制度是賴矣因再審制度即已受確定判决後再爲我們青年努力做我們的工夫旭光口應鵬 
審理而判决之制度也故吾人當訴訟時對於判决如有不服之處儘可依此方法而廢棄或變更之（乙種酬） 
雜錄 
[新年賜錢小兒宜改良] [  養氣]  
　　吾國舊習慣每逢新年爲尊長者對於幼年子姪賀年必賜以錢謂之壓歲錢遇親戚家小兒來賀年者亦然此雖足增兒童之興趣聯親友之感情然其流弊亦甚多茲述之如下 
　　一養成小兒卑鄙嗜利之性質彼等不知敬禮尊長爲分所當然而直視拜跪爲錢物之交換品 
　　二小兒得錢旣多因而不知財物之艱難養成一種揮霍性長大時亦不知節省 
　　三新正賣零食者到處皆是小兒旣積有金錢勢必誤購不合衛生之食物以供其一時之大嚼而疾病由此遂生 
　　四即使所購食物未必不合衛生而小兒以囊有餘錢往往不時購買遂至食無定時有傷胃部 
　　五小兒把玩銅元常有納之口中以爲戲者倘滑入腹内危險殊大 
　　余意新年賞賜小兒當如下法 
　　一可與以有益之玩具玩具與兒童敎育有密切之關係如汽車電車輪船飛機等之仿製標本以及一切有敎育意味之游戲器具皆可購給兒童俾使增進智識特所宜注意者如吹弄之泥塑玩具所塗彩色多有毒質馬口鐵所製之玩具偶有缺損易致刺傷皆不宜買 
　　二可與以通俗敎育畫此種畫上海商務印書館即有之其所取之材料皆爲有益兒童身心之事若舊日通行之年畫滿紙蛇神牛鬼或描繪穢褻之事者萬不可買 
　　三可與以兒童小書津滬書局所出之兒童小書其封面美麗紙張潔白爲兒童所愛玩其内容若猜謎若笑話若故事若游戲均可使閱者解頣兒童年稍長能知文義者當令自讀之其不能知文義者父兄可爲之講解於家庭敎育大有補助 
　　四可與以儲金郵票郵政儲金之法各地多已通行爲尊長者苟欲於新年以錢給小兒莫如購一角或五分之儲金郵票並向郵局領取黏貼儲金郵票之儲金券代爲貼票於劵上俟貼滿一元交局起息以養成小兒儲蓄之美德 
　　五可與以銀行儲蓄盒現在各處銀行均有零欵存儲章程並備有儲蓄盒人可購盒儲錢其中儲滿即可交銀行生息爲尊長者苟以錢給小兒莫如購儲蓄盒與之俾便儲蓄亦養成儉德之一法也 
　　六可與以有益之食物小兒如能不需零食最善如或不能則與其給以金錢俾自購無益之零食莫如爲尊長者代擇有合衛生之食物以給之也（乙種酬） 
問答 
[趣園問]  
　　（一）桑樹於夏季截斷多年枝之切口每爲一種病菌所寄生常流出黑褐色之液木質易腐癒合甚難影響生長而他季整枝亦時患之除削去　部未得良法望有經驗諸君賜敎焉 
　　（二）蜜蜂之敵害惟蜻蜓難防因飛速目敏繁殖多且不畏人蜂羣每致不振敢問養蜂大家有何法防之 
 
 
