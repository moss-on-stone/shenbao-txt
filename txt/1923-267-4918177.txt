# 1923 - 267 - 4918177

 

Page 1

 
 
第一萬八千一百七十七號;中華民國十二年 西曆一千九百二十三年十月三號
星期三 * *   
 
 

Page 2

 
 
第一萬八千一百七十七號;中華民國十二年 西曆一千九百二十三年十月三號
星期三 * *   
 
 

Page 3

 
 
第一萬八千一百七十七號;中華民國十二年 西曆一千九百二十三年十月三號
星期三 * *時評 
[努力自害] [  冷]  
　　北方當局今以爲期已迫謀選者盡力以謀選求延會者盡力以求延會圖據高位者盡力預備以圖藉此高位欲發展武力者盡力經營以發展武力不特事逆難成即成而爲禍尤速故自局外者觀之皆知其爲害而彼輩乃努力以自害 
　　僅僅自害猶之無賴之自殺人亦未嘗不可任之乃彼輩之自害非特自害日以害國而害民人烏得不反對之反對者衆彼輩反若有大利在其中以爲反對由於人之嫉妬而圖謀益急故反對者彼輩努力之所由來也努力愈甚反對愈烈而其害乃大成 
國内專電 
　　北京電大部分議員主張四五號大選會不必一定成立欲推移至雙十節後一兩天選出謂可保障國會延期（二日下午一鐘） 
　　北京電大選派東（一日）冬（二日）再疏通政團謂某公遲早總須來京不如痛快選出早定中樞局面（二日下午一鐘） 
　　北京電二日憲法會議吳景濓牙痛張伯烈主席到五百人流會支（四日）仍開大選會（二日下午八鐘） 
　　北京電閣議財張列席月撥鹽餘二十萬爲保欠餉照辦李家鏊爲駐俄代表即簡任上海南洋大學校長以陳杜衡簡任京師高檢長馬彝德補實又决天津爲特别市又新國會召集令與延長會期令同頒 
　　北京電昨晚甘石橋會議到一百餘人王承斌高凌霨俱到决五日行大選已趕辦一種特别徽章共三式一議員所佩一國務員所佩一旁聽所佩約三四日可成（二日上午十鐘） 
　　北京電東（一日）夕陳幹何海鳴招待報界報告威案修改經過陳表示贊成速行簽訂意謂現在情形比魯案結果便宜（二日下午一鐘） 
　　北京電東（一日）午前十一點使團會議决臨城案駁回某某三國主張取嚴厲主義結果各電本國俟得覆再備文照會政府（二日下午一鐘） 
　　北京電田中玉電院臨案外團勢將再行抗議此時宜預籌應付如何使國家主權個人體面無害請示機宜但各方僉謂田若自請罷免則國家體面可顧因田不去外團反響益大將更有不體面手叚出來（二日下午一鐘） 
　　北京電王正廷仍在協和養病中俄會議尙未經第三次交換意見聞俄代表函外部俄無侵略中國意駐兵沿海州阿穆爾係防範白黨因滿洲官憲不以嚴厲手叚取締白黨且任其優游華報指駐兵沿海州阿穆爾等處謂俄圖奪中東路純爲謠傳俄自一九二三年一月起並無增兵該地（二日下午一鐘） 
　　北京電使團對何東主張退英賠欵作粤漢路議論不同謂如將粤漢路借欵合同繼續履行可減少中國亂源即不以賠欵撥付與中國亦有利益有人顧慮粤漢通車長江航務減色此係過慮粤漢通更可助長漢口商業（二日下午一鐘） 
　　北京電使團息中國禁烟日驰國際聯盟大掃面子來年未能參加理事會此亦一因來年七月日内瓦二次禁烟大會各國被推籌備員中國未被推（二日下午一鐘） 
　　北京電東（一日）交部路警大會各幹路代表列席孫多鈺主席演說實行護路計劃（二日下午一鐘） 
　　北京電瑞士陸徵祥電國際對華空氣益劣（二日下午一鐘） 
　　北京電財部咨農部延長油鑛機器被匪刦掠損失若干通緝結果若何電詢劉鎭華查覆（二日下午一鐘） 
　　北京電直隸内邱匪經增加之軍擊退兵匪皆有死傷（二日下午一鐘） 
　　北京電豫紅槍會與土匪内訌在寳蓮寺大戰匪死傷四十會黨死傷二十餘委尸而逃（二日下午一鐘） 
　　北京電蔡成勳電曹錕方本仁部張競存團因援軍未至現退守海豐邊境萬一不支敵勢益猛請速接濟方軍（二日下午一鐘） 
　　北京電鳳陽關收入押六十萬部令照准（二日下午八鐘） 
　　北京電陳籙辭職顧請江榮寳電挽　　北京電張家口造幣廠機器交涉解决記賬由魯起運（二日下午八鐘） 
　　北京電芳澤昨訪外顧請速進行宜陽丸案並設法釋放被捕日人 
　　北京電中俄會議因王正廷堅持交還外蒙加拉罕不肯開議 
　　北京電昨晚甘石橋發給各議員存摺共五百五十左右恐五日選會難成聞某方已預定八日續開（二日下午十鐘） 
　　北京電贛電沈鴻英現駐南康已改編舊部成師預備再攻（二日上午十鐘） 
　　天津電省令各機關籌捐日賑災此項賑欵務儘一月内解到（二日下午五鐘） 
　　天津電洛吳電請攝閣從緩公布國會任期延長案（二日下午五鐘） 
　　天津電石家莊束鹿間長途汽車六七十里與京漢路接軌已至部立案 
　　天津電高檢廳奉令組織監獄宣講團開啟愚頑（二日下午五鐘） 
　　天津電東（一日）甘石橋發給議員支票不塡取欵日期（二日下午五鐘） 
　　哈爾濱電地畝局派員赴沿路調查商借警所辦公（二日下午七鐘） 
　　哈爾濱電由俄回華難民留滿里擬併一車南運（二日下午七鐘） 
　　濟南電熊來電令許政務廳闢魯政變說（二日下午四鐘） 
　　濟南電蔡成勳派劉副官來濟招兵五百（二日下午四鐘） 
　　濟南電銀行團向財政廳索欠甚急　　濟南電陸榮棨允田中玉月撥洋二萬元充二旅軍餉陸日内將往臨清接任（二日下午四鐘） 
　　漢口電駐漢英副領事因西華匪刧外人東（一日）夜赴西華調查聞靳雲鶚亦派陳旅長營救（二日下午十一鐘） 
　　漢口電湘訊和議已無望譚趙均積極備戰株州有已接觸說趙東電蕭請接濟子彈並派首斌赴洛求援　　漢口電援湘軍後方辦事處附設軍署另設軍事輸送處於鮎魚套玻璃廠又在桃林寺岳州城陵磯等處安設軍有電話輸送隊東（一日）續由豫到五百名現駐右旗編制洛派岳州警備司令部參謀長王仁沛東（一日）來鄂冬（二日）赴岳駐岳永安艦進駐湘潭拱辰艦回新堤另派江犀艦赴岳（二日下午十一鐘） 
　　漢口電第五旅在大名募來新兵一營東（一日）乘快利赴宜（二日下午十一鐘） 
　　長沙電省城對河仍時有槍聲江面仍戒嚴但未正式接觸（二日下午十二鐘） 
　　長沙電省署以下各行政機關皆已正式辦公惟各司長均未任事各機關應支月費約二十萬以派銷印花中提百之九四支配僅及千元强無彌補法（二日上午十二鐘） 
　　長沙電唐生智致第二師旅團營長電云頃閱諸兄電有唐生智無端慘殺敝師官兵至數十人之多等語不勝駭異自政府討蔡唐榮陽激於義憤與弟信使往返誓取一致行動會攻辰州函電俱在可以覆按敝部向辰進攻榮忽存觀望及聞護憲軍克衡州敝部連戰克捷始派參謀鍾岱率兩支隊到常聲言增援駐城二日忽撤退而朱魯進犯長沙之耗正於是時傳來榮乃復派游擊隊圍攻常城並挑敢死隊踰城而入敝部在常留守官兵爲自衛計擊斃其官兵其多始行竄去檢查俘虜死亡者符號均第四旅各營連該部仍在城外包圍弟聞報電澧州乃榮一面以游擊隊不服約束將調回解散爲詞一面責令第二十三團向常逼近弟以敝部處包圍中决計抛棄常桃恢復長沙弟與榮往返最密視同手足以爲必可情感義結今竟倒戈可爲痛哭弟自維誠信未孚故對於榮乘人於危之事雅不欲暴人之惡詎遠道傳聞殊乖事實諸兄易地以處豈能束手待斃且激戰時彼此傷亡甚多若日無端慘殺則非弟之所敢承也（一日下午二鐘） 
　　福州電王永泉派謝秘書入京謝加溥威將軍並觀察大選近勢謝已行 
　　福州電楊樹莊司令艶（二十九）晚由厦回抵馬江陸隊已開回四連但馬坤貞尙在金門（一日下午八鐘） 
　　香港電許軍旅長王懋功艶（二十九）電功部本日午後二時半佔領觀音閣敵共三千餘人分兩路潰退一渡河退古竹爲李孝儔部一向南田墟浦前退去爲李易標全部李克成陳修爵之一部我軍派第六團向南田墟方面追擊（二日下午六鐘） 
　　香港電孫儉（二十八）令撤消魚雷局魚雷事宜暫歸長洲要塞司令管理任馬曉軍爲大本營參軍楊仙逸蘇從山謝鐵良死事甚慘均追贈陸軍中將（二日下午六鐘） 
　　香港電林俊廷任陸雲高爲潯梧總指揮陳兵潯州大湼江一帶與柳州滇� 
軍及潯州韓彩鳳部携手並約昭平沈軍何才傑部反攻藤縣預料潯藤軍事不日再興（二日下午六鐘） 
　　香港電蔣光亮陷（三十）偕李根雲胡思清乘廣九車出發平湖（二日下午六鐘） 
　　香港電孫未回東江劉震寰昨赴帥府謁孫談惠州軍事（二日下午六鐘） 
　　香港電莫雄全部艶（二十九）由高州抵肇慶今日可抵省（二日下午六鐘） 
　　香港電許崇智返省原因指定省署每日撥給該部三千元兩旬以來均不足數故許回省交涉數日尙無要領俟此問題解决許始回東江 
　　香港電大本營擬設籌餉局一切軍需悉歸籌劃（二日下午六鐘） 
　　香港電報稅行罷業有人調處該行允報効軍費四萬另借欵二萬政府亦允聞東（一日）已解决復業 
　　香港電梁鴻楷昨來省謁孫請發餉彈爲開赴兩陽用（二日下午六鐘） 
特約路透電 
[北京選舉情形]  
　　二日北京電選舉總統籌備仍在逐步進行今已籌得經費四百萬元已可敷用預料將於四日開選舉會如是日不能選出總統則改日再選總須在十日前選出據可靠消息曹錕已凖備入京陸錦將代理巡閱使職務王承斌改任直督曹銳重任直省長聞曹錕赴奉代表未受禮遇因選舉發生之問題爲三省巡閱使當以何人爲繼衆視吳佩孚最合格但馮玉祥逐黎有功未可忽諸 
　　二日北京電海關入口稅雖實收五釐而據海關常關報告上海一埠九月份所收之稅較上年同月短少銀四十萬兩 
[日本地震災後之復震]  
　　二日大阪電臺東於九月二十九日地震多次午後一時四十分又二時四十分之兩次曾大損房屋牆壁據報紙稱恐有死傷 
　　二日大阪電飛機軍送艦Ａinagi號前往橫須賀地震時大受損今以戰艦Ｋaga號代之 
　　二日大阪電地震至今已閱四星期橫濱仍有外人約二百名未能成行急需禦寒衣服及糧食橫濱瓦礫現經逐漸清除惟大街道多由各個人努力爲之各處臭味甚烈外境未被焚之區因久熱之故蠅多而不適合衛生今下竭力改善各處狀况傳染病已甚少全鎭雖施戒嚴令兵士不多見夜間巡邏者亦多屬人民於災後組織之衛隊 
[英帝國會議]  
　　一日倫敦電英帝國會議今日在唐林街開幕明日開經濟會議各殖民地首相皆到倫敦惟澳相卜魯士氏尙在途中數日内可到國内人士及國外外交界對此會議　着眼點不同皆極注意大會所討論之問題其甚爲美日兩國所注重者爲祖國與殖民地間將來經濟之維繫太平洋之海軍支配及色種入境之取締歐洲各政府之最注意者爲殖民地各首相對於孤立運動之意見蓋外國有一種印象以爲各殖民地首相附南斐斯末資將軍外皆主張英國宜孤立不復與聞歐陸事件也各殖民地將主張對美友好及擴張遠東市場英商業兩事 
　　一日倫敦電英相及各殖民地行政領袖之帝國會議今晨開幕雖有細雨唐林街旁觀者甚多致有警察加以照料之必要攝影者以數百計皆狂至唐林街十號附近以期就近攝取與會各代表之照片英相包爾温及殖民部大臣皆清晨蒞會殖民地代表之首先到會者爲紐絲綸首相梅謝氏少頃外相克松商部大臣格里穆氏印度事務大臣譬爾子爵印度總督府行政科法律官薩浦魯博士印席駐英高等委員達拉爾氏加拿大代表金氏紐芳蘭司法大臣華倫氏南斐乎相斯末資將軍及愛爾蘭自由邦行政領袖柯斯格萊夫氏等皆乘汽車來除南斐首相外皆戴禮帽穿晨服包爾温在内閣議室内向與會者一一歡迎 
　　一日倫敦電今晨會議後所發表之公報謂英相包爾溫致開會詞綜述英帝國及國際大局情形加拿大紐絲綸南斐自由邦及印席代表皆有答詞演說全文今晚可發表加拿大代表提議上書英皇表示忠貞紐絲綸代表附議此案經全體通過又通過弔慰日本之議案云路透社探悉各殖民地代表須俟外相克松及殖民部大臣台文夏於星期三日說明英帝國之情形後方可有詳細答文 
　　一日倫敦電大會將於星期三日繼續開會聆台文夏公爵關於英殖民地之宣言明日將開經濟會議已舉定倫萊氏爲英殖民地顧問委員會秘書殖民地代表殊不以帝國會議將發生嚴重决議之見解爲然彼等切言此爲重要之家屬會議極有益於制定共同政策而對於未决之國際問題尤爲注重至於最切實之决議似將得諸經濟會議蓋該會議將討論因普通帝國政策發生之各項重要問題也 
[德國革命風潮]  
　　一日柏林電國民黨機關所主持之革命已於距柏林五十哩之古斯特林地方發作黨人擬解除駐兵之武將而佔據砲台但被擊退國防軍司令從附近各處調集援兵已將國民黨領袖諸人擒獲兵士已奉痛剿叛黨之訓令國防部長已檢查軍事新聞 
　　一日柏林電國防部發表關於古斯特林叛變之公報謂兵士效命亂事得即敉平現不需援捕云檢查綦嚴眞相難得但國民黨與共產黨提携乃意中事時局似較公報所承認者更爲嚴重死傷幾何未有詳報聞並無流血事 
[佔領地之民警衝突]  
　　一日巴黎電據杜塞爾道夫消息法人報告謂警察曾經佔領當道諭令不得出營但竟出營向分立派之示威者無端轟擊追殺不已此種行爲野蠻可恨共傷六十人内有二十三人在醫院中傷勢甚重晚六時法兵恢復秩序而於搜獲與亂事有關係之警士與官吏時則禁止交通法人報告又謂距示威地點一哩處有共產黨四千人未來干涉 
　　一日柏林電半官文告稱杜塞爾道夫分立派之示威行動警察初未干涉嗣因警員數人爲示威者所毆辱且被槍斃一人故始驅散之分立派乞助於法軍法人乃解除警察之武裝而聽令警察受分立派之虐待 
　　一日杜塞爾道夫電法當道稱昨日亂事中德人死十七人内有平民十二保安警察三藍衣警察二刻在醫院療治者九十一人創傷包裹後而能回家者三百十人有兩法人受微傷法當道以此亂事應由警長警員負責故已拘捕之　 
　　一日巴黎電佔領當道對於杜塞爾道夫亂事之辦法以恢復秩序爲限不許在杜塞爾道夫有示威行動並着手調查亂事原因法報稱德國内政問題非佔領當道所應干涉其責任在維持治安云 
[各國近事記]  
　　一日倫敦電英船克蘭瑪斯特號由格拉斯哥開往利物浦載有運東方之貨物今日在濃霧中擱淺於某礁石機間部已穿一洞利物浦現派船往援 
　　一日加拿大加爾蓋里電英太子今日離其牧塲回國據其告送行者云他日有機當再游加拿大 
　　一日倫敦電卡班蒂爾氏今日與比　特　　於第一回合打倒比氏觀者一萬六千人計歷十五分鐘之久觀者向卡氏歡呼不儘 
　　二日倫敦電朱兆莘已由日内瓦返倫敦 
 
 

Page 4

 
 
第一萬八千一百七十七號;中華民國十二年 西曆一千九百二十三年十月三號
星期三 * *   
 
 

Page 5

 
 
第一萬八千一百七十七號;中華民國十二年 西曆一千九百二十三年十月三號
星期三 * *   
 
 

Page 6

 
 
第一萬八千一百七十七號;中華民國十二年 西曆一千九百二十三年十月三號
星期三 * *國外要聞 
[東京通信] [  鴻年]  
　　日本震災視查記（三） 
　　十四日余宿於大塜大平館該處無十分影響尙有奉天學生七八人住於該館自是日起東京電車大部已通惟電車票悉已改換余於十五日晨自大塜直接乘車至神保町見自春日町起房屋已完全燒去與本鄕景象完全不同所剩者不過一二倉庫之牆壁及電燈電綫幹與燒焦之樹木而已沿途電線已成亂絲間有新造之小木棚專售食品之類由水道橋可望至九段坂及本鄉一目無餘昔稱繁華之區現已悉成荒邱加以路旁焦木點綴其間益覺慘淡傷心惟三崎會館及日本青年會協會房屋除内部及門窗悉已燒失外其骨格尙偉然矗立若加以修理不難恢復舊狀餘如英和女學校雖亦全部燒滅獨其有名之姜達克石像則仍直立庭前一若正在憑弔東京市民者亦神田火災中之一遺跡也余自神保町下車轉至北神保町見中國青年會僅存入口之小橋及浴室之汽罐保險箱等旁挿小木板上書「青年會宿舍人員全體無恙現在小石川聖公會」等字樣係謝君筆蹟遂知青年會舍員均已脫險心中頓覺一寬自青年會致九段行人甚衆均係欲眺望東京災蹟者九段橋已燒壞行人由新築木橋往來尙有燒傷電車一輪停於橋旁左右貼滿各種告示足以見火災當時之情形自九段電車路以北房屋未燒壞九段公園内則有無數小棚各以燒餘之木片等物造成内住災民藉蔽風雨昔居高樓大廈者今尙求此小屋而不可得人生至此方知金錢萬能主義之不足恃矣現公園内正在趕造小屋數百間以救此無數災民 
　　自九段坂上至番町僅燒電車路一側余乘電車至四谷再由四谷轉至日比谷沿途一帶均成焦土惟田中興業銀行完全如舊足見其建築之精密矣日比谷爲各地薈集之所往來汽車之多甚於火災以前沙塵亂飛難於呼吸自日比谷至須田町無電車遂乘汽車至銀座沿途僅見破壁焦柱已與昔日成别一世界矣間有未燒盡者如山口銀行日本三越諸吳服店等然大半已頗危險丸善書店之房屋則已燒成一Ａ字形枯骨無數書藉早已成灰燼矣由須田町　電車至本鄕三町目沿途所見與神田莫辨御茶水之有名孔廟亦已燒失帝國大學之正門標以「震災情報局」大字内部未燒失之部分均已作各官廳之辦事處數十年來名人講演之法科八角大講堂亦僅存石基而已左右遠望宛如身歷羅馬古戰場不禁滄海桑田之歎此次大學損失計在三百萬元以上然其估値係就建築當時而言若在現在恐費一千萬元亦難恢復舊狀幸工科實騐室大多免災尙爲不幸中之大幸也 
　　此次東京燒失之著名學校計帝國大學明治大學日本大學東京商科大學專修大學中央大學曉星中學佛英和女學校御茶水女子高等師範學校外國語學校獨逸協會專門學校虎之門女學校士官學校（預科）東京高等工業大倉商業東京齒科醫專日本齒科醫專國學院大學（倒壞）開成中學東京商工中學女子職業慈惠醫科大學攻玉舍中學正則中學立敎中學工藝學校及小學校百二十校至於橫濱學校則全體燒失現東京市正在建築臨時木屋以便供小學校臨時敎授之用惟敎科書亦完全燒失一時無從購買故大阪神户等處正在極力設法收集 
　　記述至此余不得不特别喚起國人之注意者即此次震災時日人虐待鮮人一事中國人亦不免波及余於十一日抵京都時即有人告我此次東京謠言鮮人放火死者甚衆故中國人非有十分防備恐有悞作鮮人之虞當時余冒險入京幸未受十分詰問抵東京後即往各處調查此事據云三日上午火勢稍息忽傳鮮人放火市民大起恐慌各處貼傳單謂「鮮人放火幸各自防備」等語以是各區青年團員均各執鐵棒竹槍短刀之類日夜守防無賴之徒乘此時期凡見鮮人即用鐵棒亂打或以礫石投之「鮮人格殺不論」之聲隨處喧傳鮮人遭厄甚多現東京鮮人尙有五六百人均避於收容所不敢單獨外出近雖日本文部省正在設法救濟朝鮮學生然鮮民已大懷疑懼矣（十五日自東京發） 
[日本災後興復記（十）]  
　　日本銀行災時被盜二日電通社東京電當震災混亂之際日本銀行雖由軍隊警官等嚴重戒備而該銀行保管之多數紙幣乃被送報人眞宮莊吉盜去甚多皆由大阪造幣廠緘封加蓋印章其他尙有十數萬元被竊現當局於秘密中開始活動 
　　日内閣與普選問題十月二日電通社東京電日本普通選舉問題其解决前途非常遼遠遞信大臣犬養毅在野當時最熱心唱導並宣言議會開會時必努力解决此問題惟以外閣員是否同意殊爲疑問普選之責任者後藤内務大臣日爲帝都復興事業所忙不暇他顧且觀其意旨似與犬養氏希望不甚相容此誠議會開會前現内閣之大難關也 
　　將向英美募集外債二日電通社東京電日本爲復舊事業必須募集巨額外債人所共知日大藏省早已着手調查募債能力茲從英美各地寄到之報告綜合觀之似乎欲在美國募集十億元美金在英國募集五億元並不爲難在推行復舊事業上固然無作一次募集之要惟在各國同情未冷之間及就英美金融界情形作一次募集實爲較便故日大藏省將準此方針進行 
　　橫濱已組織復興會二日東方社東京電爲謀橫濱市之復興現已由各團體聯合組織橫濱復興會公舉原富太郎爲會長推舉市内有力者一百九十七名爲委員原會長在開成立會時演說曰橫濱市之組織悉已破壞假定損失之總數爲五萬萬元則四十二萬之市民從消費勤勞兩方面每日每人若能積儲五角每月可得六百三十萬元五萬萬元之損失七年可以恢復矣此項運動已自一日起開始至九月底爲止收到之賑欵已超過四千萬元所收賑品値價達二千四百萬元　　中國紅會救災踴躍二日東方社東京電中國紅十字隊近來愈形活躍擔任救助無數罹災傷病者受一般之感謝閑院宮殿下爲犒其勞特於今日在宮邸欵待彼等賜茶點述懇篤之謝辭 
　　東京娛樂塲已復舊二日東方社東方社東京電現在東京自山手至郡部一帶娛樂場如影戲灘簧說書歌唱等等自一日起均已陸續開塲非常熱鬧比震災以前有過之無不及 
[日本社會家大杉榮慘死眞相]  
　　甘粕擅殺情形之經過 
　　十月二日電通社東京電云甘粕太尉事件於本日發表其犯罪内容如左甘粕大尉自震災後即感覺大杉榮等有檢束之必要九月十五日即率森曹長外部下二人赴淀橋大杉住宅適外出未遇十六日復往正遇大杉榮等自外歸來即將大杉野枝小孩共三人帶至麴町憲兵分隊給以晚飯午後八時呼大杉至客廳大杉坐在椅上大尉即從背後扼其腰部大杉倒地始將柔道之絞法絞殺之大杉兩手伸張非常苦悶約十分鐘絶命時森曹長在傍爲之驚皇失措旋大尉即回至野枝所在之地向野枝曰「今日日本總算混亂已極但汝等必不滿足尙想混亂再進一步乎」野枝應曰「彼此思想不同各行其是可也」言未已大尉即用以殺大杉者復殺野枝并及其子當時大尉欲將屍體搬至混亂之地以滅跡森以下反對之始以菰葉包之投諸井中上蓋以石頭塵埃等將三人所持品物送至遞信省燒跡與石炭一同燃燒以上皆係大尉一個人獨斷獨行並未與人商議除大杉外尙擬將堺利彥福田狂上等亦置諸死地後因堺已入未决監獄福田亦自請檢舉故遂中止云 
國内要聞 
[北京通信] [  隨波]  
　　海部風潮之由來與現在 
　　海軍部總辭職風潮今已一星期部員不願與總長合作堅執不移幾無調停餘地故此風潮之主因與其謂之索薪毌寗謂之倒李李鼎新不去此事殆不易解决李釀成今日之風潮决非一朝一夕所致最大原因實在任用私人因公利己欲道其詳則當叙海軍部之派别始 
　　海部原來有官佐八百餘人眞正海軍出身者僅一百餘人張紹曾組閣時議員以薦人爲條件海部亦添員三百餘人現官佐雖達千餘然由海軍出身者仍只十分之一也此一千人中到部辦事者約占五百人除錄事百人外其他四百人分兩大派一百海軍派乃全由海軍出身者一曰文官派係分部任用乃李提拔而來者文官派多於海軍派一倍又接近總長故其勢甚爲强硬海軍派屢被壓廹而無可如何且文官派有四頭領一爲軍法司長鄭寳菁（李鼎新之内姪）一爲軍需司經理科長鄭寶芸一爲總務廳機要科長黃道箖一爲庶務科長高驤此四人打通一氣部中又總稱之曰四大金剛遇事把持部員切齒相恨李反言聽計從積怨所致於是文官派亦大不以四金剛爲然所謂文官派者蓋僅四人親信而已 
　　海軍部欠餉到一年部員屢次索薪均無結果詢之於財部則謂所欠當不至如是之多故部員於索薪之外又必欲查賬然李則以爲部員查賬有犯上之嫌堅執不允但謂毫無弊病可質鬼神其實前門外某通銀號爲海部出納之機關其所儲蓄者甚多李年來在京津兩地大置財產若東城九條房屋一所即値八萬元其親信某科長月入不過二百六十元今乃有三妾而三汽車由此推之則李面團團作富家翁其不窮可知全部窮而三五人獨富又安得無不平之鳴部員通電謂誓不與無人道之總長共事（此一段電局删去）决非憑空之咒詈論其居心猶不止無人道而已也 
　　當海部人員通電辭職之日李鼎新聞之甚怒電話軍警當局請扣留原電然通電領銜者乃爲次長徐振鵬不能予以難堪故幾經商量發出原電三分之一徐等不服與吳毓麟直接交涉吳亦海軍出身未便過於拒絶故通電之外另有一密電分致保洛等處而杜錫珪因得電而來京杜現與吳毓麟商先從疏通入手如部員可以讓步則發薪兩月爲首索薪之人一槪不問惟徐振鵬以業已抓破面皮即令風潮平息亦難與總長共事情願辭職列名通電之四參事三司長又以徐爲轉移故調停者頗𣗥手其他未列名之軍學司長李景曦� 
軍需司長劉永謙軍法司長鄭寶菁亦不敢明白坦護李氏杜錫珪舊部多數主張杜氏入閣惟杜以現在所處地位並不亞於總長而又不便以調人資格接手已堅决拒絶故前昨兩日海軍聯歡社之宴會其勢甚僵李知事不妙一日會杜數次懇爲疏通而對海軍艦隊欠餉則表示竭力設法以博杜之好感杜爲李氏左右所包圍不能不與李說話現正從疏通和平派入手和平派如肯取消辭職則徐振鵬等其勢稍孤當可讓步李鼎新之去就問題蓋完全在杜錫珪身上解决矣 
　　書至此忽得一消息部員已向杜提出磋商條件㈠海部出入須完全公開並更換某科長㈡發欠薪三個月其餘欠薪須有解决辦法或指定分期發清㈢部薪須與海艦餉一例待遇不分先後㈣本次索薪人員一槪不予追究至李依允到如何程度尙未得悉一二日内部員恐尙不能復職總之李鼎新無論去留面子上總不甚好看矣（九月三十日） 
[賄選形勢全視一星期中]  
　　大選形勢愈迫愈緊十月十日距今祇有十日而選出之期則更非早二三日不可故此一星期内爲大選派最後奮鬭之時期據樂觀者言連日王承斌吳景濓等奔走結果議員態度漸形軟化如某團也某俱樂部也某會也皆因條件議妥一致贊成先選後憲唯人數是否足額則一時尙無確實把握故决定自星期一起連開憲法會議三四次以覘形勢如何如果憲法會議有一次可以成會則翌日便開總統選舉會一氣呵成以免又生變故憲會照例應爲每星期之二四六等日此次特提前一日俾星期二三四等日仍可接連開會一日憲會能成功則二日便開大選會二日成功則三日開大選會以此遞推唯無論如何至遲四五兩日亦必開大選會現時萬事均已預備妥帖祗待議員出席投票而已新華門内自黎元洪去後門前冷落無人過問近數日已派人着手修理内部陳設亦煥然一新以備曹　之戾止聞前夕（二十八）甘石橋會議其接洽之要點仍爲票價問題一般猪仔議員要求每人須先付現洋三千元其二千元寫給最可靠之銀行支票事成之後立即支欵而大選經紀人則謂欵項早已籌足惟憲法會議自六月十三日至今流會已達四十一次五百二十二人尙且不夠大選會須五百八十一人豈能開成須將憲法會議開成再議票價過付辦法因此各團首領分頭拚命拉攏議員不意用盡氣力祇拉到四百九十四人昨日憲法會議仍不足法定人數各首領又垂頭喪氣而散昨晚大選派又在甘石橋會議至十時始散其所議事件仍爲以後進行大選槪由京保各要人公同辦理有功共得有利均沾不得獨自邀功阻碍大事候過今日星期至十月一日二日兩天即當在甘石橋每日分午晚兩次宴請在京議員作一次具體之商榷票價之如何支付信用之如何擔保反對運動之如何抵制均當於此籌劃酌定甘石橋房屋雖大畢竟議員太多一次招待不了故須分批辦理也但反直派之拆台運動據聞仍未稍衰上海方面近又有大批現欵匯來北京以收買不出席選會之人所訂價格遠較大選票價爲優大槪以每人一萬元爲最低數且槪係現洋故十月五日前能否開成選會尙未可預料又聞奉天方面收羅之議員四五十人近因北京賄選有成事之說暗地逃來預備出席者業有五人經奉張發覺之後大爲震怒因招待此輩回奉之後每人均給一每月三百元之諮議再加旅館之費及車船票價等項每人供給已不下二三千元現竟逃回北京實太無人格故正在嚴飭該議員等家屬追繳所有費用經此防止大約東三省議員已無來京之望矣 
[湯漪等忠告留京同人]  
　　爲綱常計統一計憲法計個人計均不可出席選會 
　　離京議員湯漪等忠告留京同人不可出席選會書云粤自本年六月十三之變大盜竊國元首蒙塵我兩院同人怵正義之不可卒斬也投袂南行遵海而處亦旣四百有餘衆矣其有留滯都門一時未及走避者凡關於不法之集會則仍逡巡郤顧相率不前觀於憲法會議流會至四十餘次已可槪見此非人心不死是非之未盡絶於天壤耶乃聞北廷黨徒急謀篡竊威驅利誘交逼迭乘我兩院同人處此積汚叢垢之間更將何以自免然自我兩院同人十年以來之歷史觀之帝制復辟兩遭解散中間流亡嶺表播越滇蜀曉音啫口胼手胝足至不能一日安其居則以主持正義不肯附惡故今之所謂大盜者其貪鄙之情兇狡之狀比於帝制復辟兩役爲惡孰甚其賄賂公行强汚民意鄙瑣齷齪至不可以嚮邇而謂我素持正義不肯附惡之兩院同人必能出席選會公然舉彼大盜以爲總統也有是理哉雖然履霜堅氷至者士之所以自防也小德出入者又人情之所不能免也處此銅臭薰天衆惡所聚之國都而必謂我兩院同人之盡爲夷齊不有蹻跖利其賄賂而出席選會也斯亦非誰何之所敢自信者矣詩曰相彼雨雪先集維霰又曰人之多言亦可畏也當茲義利交喻之衝刑惠在懷之際君子小人端視此舉他山之義惡得無言請申論之我國法制比於歐美殊爲缺略數千年來所恃以立國者惟此綱常名敎猶足以範圍天下之人心今之總統雖不能比於君主然彼黎元洪者固曹錕吳佩孚等所擁戴而尊爲民主者也乃一旦利其名位逐而去之其與曹操司馬懿之徒何以異彼出死力以擠黎氏者其與賈充成濟之徒復何以異世無劉備毌邱儉起而明正其罪則亦已耳若乃公然假以選舉之美名以爲天下所共主是以賈充成濟所不能爲者而兩院同人優爲之天下後世其謂之何此爲扶植綱常計不當出席選會者一也天下擾攘久矣世之論治者輒爭謀統一以救國然統一必先得人苟非功德足以服人名義足以動衆者則不足以資號召而天下且益紛裂而不可收拾今之以金錢運動選舉總統者其爲人奚若徒聞辛亥之役聽人嗾使而兵劫京津丙辰之役擁護帝制而蹂躪巴蜀附段而叛段親奉而背奉黷貨牟利誅求無厭兄弟親婭布滿朝列功於何有德於何有又有不義之名彼即不爲總統而奉浙粤桂川湘滇黔之師且方秼馬厲兵環視而起以問其罪若復舉爲總統將袍笏登塲之日即義旗指闕之時統一之功寗復可望吾民之禍安有窮期此爲國家統一計不當出席選會者二也憲法爲立國大經全國人民莫不企踵以盼其成立而吾國憲法草案其爭執之焦點則爲集權與權與分權兩派意見之不同以致表决之無日然一考其内容則主集權者已不免被軍閥指使之嫌疑而無以自解夫當彼輩尙未主政之日即因不利於他日之作惡而有豫爲指使之行爲則於憲法未制定以前而遽舉之爲總統則此後之憲法即不免對人關係其破壞阻碍之也亦當愈甚所謂國權地方制度及民生敎育諸章將永無議决之日而國家大法亦永無制定之時然議者亦有爲憲選並進之說欲以蒙惑一時之人心不知處北京軍閥肘腋之下輿論且被其摧殘議員職權安有自由行使之餘地以此而言制憲更何憲法之足云故欲圖制憲必先遷地爲良今旣一時未克實行豈可速選總統以摧滅制憲之生機而使憲法永無公布之望哉此爲憲法前途計不當出席選會者三也國會之議事也原袛求多數之表决而不限於全體之一致故因政見之不同每不免有各趨極端之處然斷未有公是公非已成定論而國會内部猶有爲兩端之爭持者如中日二十一條及此次臨案之抗議有敢持異論者天下人必共擊之彼大盜等之逐走黎氏凡有血氣之倫無論中外未有不戟指唾駡者報紙騰譏函電指責目眩耳震昭著人寰此其是非之數較之二十一條與臨案其明白易喻當十倍之我兩院同人若猶利令智昏不别可否舉彼兇頑以爲總統則天下之人其能不共起以對二十一條及臨案者對國會耶國會其將何術而得存在於社會即公等個人亦各有身家微論西南及東北各省素爲自治區域地方父老將不復承認其爲人即北部各省人民飫受華夏歷史之敎澤亦斷不容彼阿附操莽者宴然於鄕里也然則公等其將安歸耶五千元之身値寗足供一生之濫用耶以區區不義之金錢輕棄其鄕里廬墓而不惜竊爲公等不取矣此爲國會信用計爲個人利害計均不當出席選會者四也凡斯所陳人所共曉以兩院同人之明達寗待鰓鰓過慮覼縷以爭而猶不能已於言者則以旁觀或清於當局而一指蔽目不見泰山亦容恒情之所有也如其處泥不滓志趣皭然衆濁獨清孤標遒上斯固國民之所薰沐同人之所企望者也其或借彼寇糧資我膏𥞊取之於盜本不爲貪伹能避� 
席明心何常有累大德若乃貪慕寵榮降志從賊戮力大選功狗自居則是自絶於國家不知有羞恥同人等惟當盡揭逆名宣佈中外著之簡帛貽厥後來俾與賈充成濟之徒相輝映於無窮也力所得爲義無反顧何去何從幸毌後悔離京兩院同人湯漪褚輔成彭養光王用賓韓玉辰楊永泰烏澤聲范熙壬郭同鄭萬瞻黃雲鵬張瑾雯等四百八十三人同叩 
[調停中之海部風潮]  
　　可望解决 
　　海軍部風潮自吳毓麟出而調停後漸有轉圜杜錫珪到京調人又加一生力軍更易和平了結吳毓麟前晚（二十八）招宴海部次長參事司長所提條件與部員意見漸見接近即會計公開屏除私人兩項吳已承認代達李鼎新從權辦理昨日下午三時杜錫珪亦電約海部次長參事司長等到海軍聯歡社面談杜意部員對李不宜有過甚之舉一則李爲海軍先輩且屬長官似應略保其體面二則外間謠言謂部員索薪含有政治的意味故宜做到相當程度即須收束次長參事司長等均以爲然但仍堅持須去李左右私人如鄭寳芸高稔高穰高穗黃道箖林瑜六人以後部中收支須按月公布以袪疑惑村覺部員要求尙屬適當允爲轉商李鼎新昨日下午海部部員辭職維持會亦開全體會議磋商結果衆認爲保持海軍面目計不逼李氏辭職但至少須辦到上述兩條件始肯取消總辭職聞今日上午部員再開大會屆時吳毓麟杜錫珪均當到會報告與李鼎新交涉情形依此次形勢觀之則海部風潮當不難了結也 
　　又據熟知内容者謂此次海部風潮部員之要求與吳毓麟杜錫珪之調停皆以「財政公開」四字爲主要條件此中頗含意義蓋李氏在部除用人多所不當外關於經費之處置確不無私利之嫌如「秘密費」一層往往領到經費先將所謂秘密費者支給故部員薪水一部 
 
 

Page 7

 
 
第一萬八千一百七十七號;中華民國十二年 西曆一千九百二十三年十月三號
星期三 * *份即葬在「秘密」之中實則無所謂秘密好處而已故調停風潮以財政公開爲歸束李氏可以不走矣蓋雙十節前爲日無幾不得不維持殘局也 
[關於財部要電一束]  
　　安慶呂調元電財政部幣制局均鑒昌密安徽造幣廠長奉委周自元到皖兩月籌備甫定不日即可開工惟皖廠自江澤春任用非人弊竇百出地方極爲懷疑本省長有監督之責自不能不派員監察查有劉錫宸係天津人歷充鄂陜皖省署會計主任現充敝署秘書精明穩練已由省令委爲該廠坐辦到廠監察尙乞貴部局會同加委以昭愼重江前廠長時之坐會辦對於該廠之舞弊信用全墮應請一併撤查至紉公誼呂調元宥印 
　　揚州丁乃揚電財政部鹽務署均鑒署密有奉敬電謹悉借欵事滬揚各商均以逕電鈞署乞免爲詞抄稿呈司業於敬日電請鈞示在案茲奉前因除轉許秘書外應請將鈞署如何核復該商逕電迅賜電示俾有遵循赴滬會同辦理丁乃揚叩宥花 
　　水部孫傳芳等電財政部張總張鑒號電敬悉福建印花稅處處長柯洛文係由閩海道尹調署視事月餘正力求整頓頗著成績未便遽易生手陳鶚應緩來閩即希轉飭知照爲荷孫傳芳王永泉薩鎭冰沁印 
　　保定曹錕電財政部張總長鑒印密頃接吳師長新田歌電稱前以職師欠餉過多當此川戰方殷官兵困苦萬狀陜南頻遭災祲羅掘無方曾經肅電陳情仰蒙轉電中央救濟此案蒙財政部劉前總長批准發給一分印花稅票一百萬元詎僅領三十萬劉前總長即去職且所領之三十萬槪係一元半元與原案批准之一分稅票不符查現時金融狀况比昔尤艱此項印花如係一分尙可按一二成抵押現欵今所領者盡係一元半元實無法可以行使軍隊盼餉之殷一日獲此廢紙望梅畫餅惱喪尤深請轉財政部仍照原案准將所領之印花稅票三十萬槪於換給一分俾資實用並懇電催財部將已准未發之一分印花稅票七十萬賡續補發以救飢軍等情查該師欠餉貴部旣未撥發劉前總長所發之印花稅票亦未如數撥足而所領之三十萬又係一元半元兩種不能抵押作用刻値川戰吃緊該師効力前防若不設法籌濟何以鼓勵軍心應請貴部將一元半元之稅票三十萬元准於換給一分之票以便抵押濟用並請將未發之七十萬繼續補發俾資救濟是爲至禱曹錕宥印 
　　潼關閻治堂電財政部張總長鈞鑒查本師成立以來迭經戰役因債殘從之目兵所在多有現擬剏設兵工廠一所以該目兵等入廠學習庶以增達技能餉糈亦不致虚糜於兵工財源兩有裨益茲特派員赴津購辦機器織料懇祈鈞部轉飭沿途常關一律免稅俾資起運實爲公便師長閻治堂叩印 
[威海衛草約已簽字]  
　　接收威海衛草約二十七日午後在英使署簽字聞草約内容與外間所傳略有出入爲大致英政府議將對劉公島之主權完全交還中國惟中國須許英海軍如中國海軍需用停艦處若干年期滿得互約展長英政府不欲中國償付島上英供海軍之土地與建築之代價惟須中政府以數地及數建築租與英海軍供敎練及休息之用劉公島不開放爲通商口岸或供外人居住由中國維持爲海軍根據地歸中國海軍管理威海衛租地亦將交還中國畫出一區供外人經商居住區内須設特别市政局英政府擬以政府之土地及建築奉送中國中政府須留數處供英人設立領事署俱樂部球塲塋地之用交還之土地由中央政府派員治理上述之市政區域則助以中外顧問委員會中政府允維持目下施行之警務及衛生章程中國海關得照通商口岸例在該處收稅及管理船港收入之一部分須充市政經費及築路經費境内外國地主得將地契換一三十年之租契期滿得隨租者之意重租三十年英國管領該埠時所耗之維持費及發展費不欲中政府賠償中政府允開汽車及他項車輛之大道使威海衛與腹地接通以利便該埠之商務 
[臨案覆牒後魯田之態度]  
　　魯督逐鹿中臨案遲復之内幕 
　　田氏藉詞防務吃緊抗拒内召 
　　濟南通信田中玉自臨案發生即有撤換消息其左右乃爲奔走京津保洛作固位運動一時風傳咸謂疏通有效將來臨案外牒提出不致有懲辦負責官吏一條不知覬觎此席者正欲藉此倒田於是慫恿外人提懲負責官吏迨通牒提出濟南軍界即通電反對各省疆吏亦以保持國體主權爲藉口通電力爭外交當局因之左右爲難延擱兩月之久始將答案提復外間不察以爲中央顧惜主權格外愼重千廻百轉而出之其實賠償護路答案早已議定僅留懲辦負責官吏一條遲遲不决一面由高凌霨來電諷田自辭即熊炳琦亦派專員來濟暗探田氏態度田左右知其内幕愈慫田勿自辭是以田覆高電有中玉爲國體主權計此時萬難辭去等語高接田電復派人來濟示意田氏謂外團如何堅决不肯放鬆請田自辭將來必另有位置云云是以外傳此案遷延時日答復者實坐待田氏自辭以償攫取魯省地盤者之野心此說不爲無因嗣因陰謀者第一幕失敗答案乃遂提出然考其第三項語意雖似全駁而仍留有自動處分餘地濟南軍界中與田關係較深之其軍官則以第二幕陰謀又必慫恿外人堅持懲田原議乃召集中級以上軍官密開會議略謂「督帥爲北洋宿將久鎭齊魯我輩軍人愛戴最深一朝更換不特影響大局且亦有失主權一般陰謀者不知封疆大吏之進退關係國權與大局至爲重要徒欲藉外力以取地盤遂不惜喪權辱國彼野心者固不足責獨吾國外交當局亦意被其蠱惑而各國之明達外交家均被此輩利用是不能不揭開此中黑幕也」云云據此情形似軍界方面不日或有通電表示態度亦在意中 
　　另一通信邇來田中玉幾時去魯某人繼任魯督之說無人道及田氏不顧外人詰責大加振作郯城八里巷匪案將告結束已將剿匪不力之軍官分别撤懲計駐郯第五旅長李森降爲代理團長許瑞祥團副馬振崧營長馬義森均予撤差聽候查辦又以魯省財政奇窘恐軍事各機關及各旅團之欵項多所浮濫擬組織一陸軍審計處凡各官佐到差離差及士兵夫開補曁出發各日期均須呈報審查此項辦法聞已通令所屬遵照昨日（二十九）下午又在督署召集各上級軍官會議田氏宣稱近來各地匪患又熾恐再釀出意外之事特召集大家到此研究應付辦法經衆討論議决㈠各縣地面遼闊應由各鎭守使詳查軍隊重行分配以期周密㈡各地軍警實行聯防俾免疏虞㈢咨請省長飭辦商團以期自衞㈣實行兜剿股匪辦法以資肅清㈤股匪盤據某村倘村長畏禍不報者即以清鄕法處治此外數日前攝閣曾致田一電略謂臨案覆文業已送出所有一切辦法須與貴督協商聞田已覆電謂目下防務吃緊軍事紛繁又値鄭帮辦出省剿匪軍政負責無人必須待鄭氏返省始克北上也（九月三十日） 
[抵押青島公產之最近函電]  
　　官廳依然否認　疑團終莫能釋 
　　朱我農抵押青島公產一事自各報揭載後魯省議會及青島總商會均曾質問膠澳督辦公署探問眞相茲將各方面最近函電錄左 
　　「膠澳督辦署致省議會電」效日代電敬悉報載財部派朱我農來青抵押碼頭官產於東洋拓殖株式會社本署深爲詫異當即派妥員向東拓會社設法調查據云并無朱來借欵之事復令膠澳交涉員向日總領事探詢經日總領事鄭重聲明絶無此事無論何時有則先告督辦署等語態度明瞭并由本署令交涉員正式照會日本總領事如有人指本署所管一切公產抵押者本署决不承認倘外人因此損失亦不負責等語又於號逈等日分别急電國務院外交財政兩部切實詢問并將朱我農扣留本署搜查證據實行監視又嚴重質問財政部張總長據云與朱姓向不認識係王儒堂介紹此次赴青係部令命其調查財政至如何竟以鹽餘抵押欵者伊不負責等語現又電質財部根究詳情總之本署所管一切公產自應妥爲典守無論何人何時斷不能任其售抵除隨時注意查防外相應將經過情形電復即祈查照再昨接各界聯合會代電亦同前因并希轉告爲荷膠澳商埠督辦署沁印「致青島總商會函」逕復者案准貴會來牘以報載朱我農來青對於抵押碼頭公產重大問題據朱我農個人報告絶無此說欲信無徵祈迅賜明示俾轉告各界人等以釋羣疑等因查報載云云（中段與上電同從略）即希查照轉告本埠各界人等知照爲盼此致青島總商會膠澳商埠督辦公署啓「魯籍議員代電」濟南青島各團體各報館公鑒北京政府朱我農潛赴青島抵押碼頭公產與日人東拓會社得價九百萬元作爲僞大選經費一節事屬確實我東省各團體一致聲討足見人心不死至爲佩慰查曹錕希圖總統賄買議員破壞法紀已屬罪惡昭彰近更倒行逆施將全國國民數年心血爭回之青島膽敢出賣作竊國運動之資供猪仔揮霍之用我東人痛深切膚亟應誓死力爭堅决到底此間同人定聯合各界一致反抗以爲後援茲謹擬定辦法數條以備採擇㈠應由各界同人將朱我農扣留以對待曹陸章之法對待之㈠宜警告同鄕留京議員作速出京以示反抗勿再甘心附逆負賣身賣鄕賣國之罪名㈠吳佩孚熊炳琦均屬魯人依附曹錕遺禍鄕里應嚴詞詰責並謀切實對待之法總之軍閥賣國志在必行計畫已成人言不恤非切實籌畫對待之法决無挽回之望務希各界聯成一氣作大規模之運動示以决心持以毅力東省前途庶其有豸迫切陳詞諸維亮察國會議員丁維汾于洪起閻容德高因培于恩波尹宏慶樊文耀王樂平杜汝舟鄧天乙同叩「魯省議會致中央電」北京國務院鈞鑒前中央有派派朱我農赴青島以公產及碼頭局全部抵借日本鉅欵之議當即電請迅速取消斯議以平民憤而保公權在案嗣後推舉代表赴青調查雖無確實證據而市虎杯虎疑團終莫能解務懇鈞院切實聲明保證此後永不以青島公產碼頭等項變賣或抵借外欵俾免疑慮而資保障並祈電覆無任翹盼山東省議會陷「省議會致日領函」逕啓者前聞敝國政府有以青島公產及碼頭全部向貴國東洋拓殖會社借鉅欵之議敝會及各界人民以此項公產及碼頭等關係華會條件及國家主權斷不能任令政府私行售賣除通電反對外復推舉敝會副議長陳鸞書等赴青島調查詳情比經謁晤貴領事面請轉致貴國資本家及各公司嗣後敝國政府如有以青島公產及碼頭等項抵押借欵或變賣情事切勿與之發生關係當承照允具徵貴領事篤念邦交敝會及各界人民聞之不勝感佩茲再函達即請查照前議正式答覆以昭信守而敦睦誼是爲至盼此致大日本駐青島領事森山東省議會啓 
[崴埠赤俄之對華手段]  
　　華東通訊社消息頃接海參特别函云崴埠赤俄對我國之手叚表面雖似趨入接近方面惟細探其究竟則不免有欠缺誠意之態度記者就最近兩年爲我國内同胞報告亦可見其一斑㈠近來此間盛傳俄國當局現在决心欲收回中東鐵路是以近日調遣多數軍隊派駐沿邊一帶專待中俄會議解决如中俄會議不能議决結果則進兵以强力佔據此種傳說甚盛誠爲我國當局所應注意者也㈡俄人來華應領護照此照又須我中國駐崴領事簽字證明方有效力及其他一切辦法業經范領事通知俄官查照現在俄官以此種辦法本極公道無可反駁實際上已照此辦理惟日前向我國領館方面探詢聞領館尙未接得正式簽覆據傳亦有俟中俄會議解决之說 
[援湘聲中之吳蕭齟齬說]  
　　國聞社漢口通信云前月洛吳電令蕭部援湘蕭耀南故意延緩迨洛吳嚴辭訶責始將第二十五師及劉佐龍部鄂軍第四旅開赴岳州據武漢方面所傳消息蕭前對於援湘敢於隱然抗命實與保定大選有關洛方知否不詳又聞吳除函責蕭耀南外並曾另函痛責鄂督署參謀長張聯棻張因此憤而電洛辭職蕭乃故示凖備保曹士魁（保派曾充曹錕之馬弁現鄂軍補充團長）余鵬舉二人擇一繼任洛方聞悉遂不之准吳答桂人某君並否認罷蕭之說謂係挑撥政潮者之有意造謠其意蓋不欲於此緊急關頭令鄂中再生問題然傳者謂蕭近對吳態度之强硬確係得有另一方面保障倘大選告成譚軍不至侵鄂無論洛方如何督責終難望入岳北軍向長更進一步數日前洛吳指名撤任聽候查辦之政務廳長鄧政璣並令派韓光祚繼任蕭復置之不理鄧提辭呈蕭却還之告病蕭則又以「要走同走大家都不幹的時候還未到不必告病」等語以對聞蕭亦深知鄧之不容於清議因極喜鄧之善服從而懼未來者之掣肘故亦不避袒鄧之嫌惟蕭對吳如此崛强能否終久不生問題殆難預言耳 
[劉湘突然到渝] [  淵如]  
　　川局將有重大變化 
　　川中戰事由中立派武裝調停傳之已久劉文輝開兩旅人到富順自流井與二軍取聯絡勢陳洪範在嘉定以子彈餉糈接濟楊森就所經歷之事實觀察大有中立軍表同情於二軍之傾嚮迺今僅能以數旅人將左翼遮隔使一二軍不相接觸不料左翼之和議已露端倪而右翼之戰爭反益激烈一軍以部隊向合州攻擊鄧錫侯陳國棟皆運電請援中路方面如銅梁大足璧山各縣一軍以全力衝撞意在欲與黔軍决一勝負忽於此時劉湘氏突由叙州趕到重慶此實令人大可注目之一事也 
　　據二軍方面言先是劉湘氏主張調和即以雙方先行停戰爲先决問題於是賴心輝張冲之軍漸向北引併力於中路劉文輝爲熱心和議之一人其趕到富順與賴心輝晤面協定以隆昌爲議和地點是劉湘氏主持和議當然親赴隆昌佈置召集各方將領與議斯爲正當辦法今乃突然到渝故渝人頗以爲疑連日以來各界即已走相驚告以爲前川軍總司令劉湘將稅駕來渝記者初不信之孰料天下事有出人意料外者日昨（二十二）記者出外瞥見各商店門首五色旗飄揚空際俄而音樂隊簇湧出朝天門以去渝軍各將領如袁祖銘趙榮華陳國棟白駒熊煜呂心孚等均先後出城轎馬成羣詢諸旁人始知前川軍總司令劉湘來矣 
　　劉湘抵渝其目的安在辦法何如川人均盼其有正當明白之表示其未明白表示以前吾人亦不必虚爲懸揣而其人之性行及幕僚則有可述者劉湘本前清弁目學堂出身由營長以洊升軍長曁川軍總司令四川大邑縣之安仁鎭人往歲長川政汲汲於敎育實業交通各建設事業川人心目中以劉湘爲較有希望之一人其幕中有軍事高等顧問徐孝剛號申甫劉湘師四川老軍官也參謀長王陵基號方舟嘉定人前任重慶鎭守使第六混旅長軍事秘書長杜少裳樂山人民政秘書長李公度資陽人清舉人留學歸國爲熊希齡所器重均所謂川中之人才也劉湘此次帶來衛隊一營尙有兩團人在嘉定府昨日午後六鐘抵渝入城駐二軍司令部且看其到渝後表示如何行動若何然後知川局之如何變化也（九月二十三日） 
[袁祖銘决計作戰]  
　　與周西成部相持於涪州 
　　重慶通信云四川和平聲浪近雖高唱入雲然事實上黑雲密布仍將决於一戰前日袁祖銘宣布就職通告有云日來情况變遷前敵撤退敵燄頗張情勢頓急危難之際未容逃責苟利國家何惜頂踵爰就援川前敵各軍總司令職督師進取誓掃敵氛是川事之必須以武力解决不啻已明白表示其援川各軍總司令部亦已組織成立所有總部參謀長一席由黔軍總部參謀長朱崧兼任參謀司繩慶張尙羣史際虞鍾義副官長一席由黔軍總部副官長傅杰兼任中校副官吳士麟張明權少校副官陳文劉文瑞蔣先民楊烈上尉副官黎恒實中尉副官羅德培庶務一項另行組織其他一切完全由副官處兼辦軍械課長由黔軍總部軍械課長袁洵兼任課員張公豪秘書長一席由黔軍總部秘書長丁宣中兼任軍械需協同各部隊派員兼辦秘書處由黔總部各秘書辦軍事課由黔軍總部參謀處第二科長及參謀一人協同各部隊派來之參謀兼辦軍需處長由財政統籌處兼辦但由黔軍總部酌派軍需二人組織委員會前援川兵站監牛建叢因兵站奉令撤銷牛氏改委總部軍務處長先是三七師新由北路來渝重慶即成立一各軍聯合辦事處按黔軍入川業已五個月矣洛吳除發來五省通用券外别無欵項接濟由各旅自由挪用聞黔軍軍需處長楊永懿語人該軍所欠商號總數現已達二十八萬九千二百五十一元楊呈請袁氏令四川財政統籌處照數撥還該處總辦熊煜接到此項訓令一籌莫展日來黔軍運械調兵異常忙碌不日將必有一塲大戰也 
　　字林西報四川涪州十七日通信云此間情勢至昨日又呈變態按數星期駐守此問之湯子模賀龍軍隊在數日以前兵士每人已僅有子彈數顆乃今以搜得日船子彈八萬發之後各人均儘其力之所及負有多數之槍彈矣日本砲船於十三日到涪即開始與軍隊磋商但未見有何進步至十四日袁祖銘軍隊已進至近城地方星期五日全城紛亂星期日周西成因第三次攻擊重慶未能得手由軍隊擁護返城袁軍同時占隔江各高嶺向城發砲五六發其三擊中軍隊駐在所軍士中彈紛紛倒斃其三則擊中由大路退走之軍隊至昨日晨猶聞有一二槍聲但此後即絶無聲息傍城小河之浮橋於星期六日即已毁斷多數軍隊現在均過山前此後該軍進行如何尙不可知至被截日船現仍停泊此地須大加修理後始可航行因凡船上可以毁壞之物均被兵士搗毁而其裝修等項亦悉數被兵士取去也至該船旅客珍貴物品槪已被刦軍隊於此一舉即凈獲三萬元船上貨色由軍士携入衙門以賤價售給商人蓋周等於搜括欵項實無微不至半月後曾截留官鹽減價出售頗得巨欵一宗前數日又向自委之知事取欵項因未有所得將該知事痛毆並被拘禁 
[東江準備二次大戰]  
　　平山仍在聯軍手中 
　　日前陳軍被聯軍大隊進逼左路退出平山中右兩路解去博羅之圍形勢頗爲危急陳炯明乃飭各部改取守勢以待援兵一面急調潮汕閩南部隊全數來援聞其計劃洪兆麟部擔任左翼由潮揭趨海陸豐赴三多祝林虎所部擔任右翼由興寧五華老隆河源以趨觀音閣七汝湖一帶洪部尹驥一師二十一日已由汕頭出發數約三千人預計已抵三多祝二十三日陳軍以後援將至曾一度返攻平山結果平山仍在聯軍手中並未失守至林虎所部回援者爲王定華黃業興黃任寰三部數約五千人目下已抵老隆大約三數日内當可開至東江方面之目的地閩南地盤完全交黃大偉負責維持汕頭地方擬以黎某所部留守以此情形推測兩路援兵到後陳必下令全部向聯軍返攻將來戰爭之焦點仍當不出平山青羅兩地是則東江第二幕之大戰旬日内又當開始矣陳炯明檄調各部救惠原在半月以前其所以遲遲動員者全因開拔費問題孫中山探悉陳軍回兵救惠亦已着着凖備此次雙方凖備作戰聯軍已算完全出馬粤軍亦係盡力赴救經此一決之後彼此後方均乏可調之兵預料再行劇戰之後勝負之局必大略定矣 
[廣州市軍隊賺刧軍官住宅]  
　　九月二十三日下午九時二十分廣州五區二分署内大本營上校副官曾魯在新福下街二十九號三樓之寓所被匪乘汽車行刦事後曾之護兵外出返寓見各人被禁即將其啓放旋下樓放槍一響欲圖追捕而匪去已遠該衛兵即報告崗警偕往五區二分署報案該宅報失各物如下自衛駁壳槍一枝發給傷兵公欵銀毫二百六十元私欵西紙四十五元又銀毫十九元大洋八元寄居後房内第八旅馬營長仁生之妻失西紙五十元毫洋二元大洋十元男綢皮袍一件綢大褂一件男夏布大褂一件女綢皮腰二件女紗裙一條女絨夾腰一件女綢褂一件金手鐲二對一重一兩八錢一重一兩二錢金戒指五只約重一兩二錢金鍊一條約重一兩一錢珠耳環一對値銀一百廿元以上共失物二十件五區二分署長陳龍恩呈報公安局云呈爲呈報事本月二十三夜九時二十分鐘據警長楊德馳報頃巡至新福里口聞新福直街二十九號三樓曾姓住户被軍服匪徒賺門刦掠登即率同段警馳赴救護時匪已遠去跟蹝莫及現帶同該住户護兵沈梅生回署報案等情詢據該護兵稱主人曾魯係參軍處上校副官本晚兵在隔隣合記炭店坐談正擬回去見有戴紅邊軍帽着灰布軍服兵士八九人各帶駁壳左輪手槍上二十九號樓兵即跟上在樓梯口被該兵等禁止未幾即見該兵等相率下樓向街口方面而去兵乃再上三樓見主人曾各　被該軍服匪徒等　門入内强刦兵即下樓跟追向空施放曲尺手槍一響維時已不見匪蹝貴警聞耗馳至追捕莫及同到報案等語分署長據報當即派三等署員霍時濟率長警分途晒緝並一面派二等署員孔昭業前往查勘據孔署員回報頃往查勘該住户詢據户主曾魯稱該軍服匪徒等來時敲門托詞係由大本營來訪傭婦不虞其詐開門延入即見戴紅邊帽着灰軍服口操雲南音匪徒七八名蜂擁入内將職堅執謂係參謀長拔槍作欲加害狀職妻以爲伊等誤認向之說明係當副官並非參謀長跪地求饒該等即各拔槍指嚇强行搜掠計失去衣物銀兩等件下樓逃去當時因忙急過甚未有叫喊等語并據開列失單一紙現帶署等情又據霍署員回稱頃率長警跴緝奈匪已遠颺致未弋獲惟詢之新福直街口二馬路廣西會館前坊衆謂見有汽車一輛載一穿白夏布長衫及黑衣西裝男子到該街口停車衹穿西裝者下車入街該汽車旋即轉頭并見該汽車内坐位背面墊車有粤字係外紅内黑未幾即見穿黑西裝者率紅邊帽軍隊多人由街内怱忙奔出聯同登車向西飛駛而去等語特回報等情前來分署長以該汽車背墊有粤字顯係汽車公司店號乃電各區查詢旋由五區一分署電復知萬福路二百五十五號有粤東汽車公司開設當再派署員霍時濟按址前往調查旋據知會段警將該汽車駕駛人鍾佐帶署詢據稱年二十五歲南海人係管駛粤東公司第三百三十二號汽車是夜八時三十分有戴荷蘭草帽穿黑羽紗企領西裝白褲及機白長衫均操外省口音狀類軍官兩男客到店僱民汽車游行馬路訂價五元即載該客等出永漢馬路至省立銀行囑轉向東便二馬路駛至廣西會館前暫停該穿西裝者落車入街臨行囑將車轉頭該穿白長衫者在車坐候約十分鐘見該西裝者率同紅邊帽灰衣軍人六七名怱忙出而登車喝令開駛仍由二馬路出天字馬頭至西濠口入太平路折向惠愛西路入去吉祥路至公園第一橫門附近由西裝者囑停車給價即率兵士等向右邊而去民即駛車回店實不知情等語據此查本案匪徒身穿軍服藉詞訪友賺門行刦并配備汽車乘載而逃其計之巧似覺防不勝防但事涉軍隊賺刦軍官住宅殊屬不法自應嚴緝究辦除將汽車駕駛人暫行交保候傳并飭長警設法嚴緝贓匪拿獲解辦外理合將本案情形并抄失單及匪徒形狀具報察核應請派探飭區一體協緝實爲公便謹呈公安局長吳計失單匪徒形狀各一紙五區二分署長陳龍恩 
[浙人士電詰王家襄]  
　　浙民救國大會通告發起後現由黃志雄貴郁華等籌備進行事宜並由公民大會民生協進會於二日致北京參議院王家襄並轉浙籍議員電云助曹叛國海内同仇狐死尙知枕坵諸君豈忘廬墓浙人未死誓不與共爲此籲懇急流勇退否則定將諸君醜像列於秦檜爲伍也 
 
 

Page 8

 
 
第一萬八千一百七十七號;中華民國十二年 西曆一千九百二十三年十月三號
星期三 * *自由談 
[一知半解] [  顧錦康]  
　　丹麥國發現一種睡死病一日間竟死去二十二人 
[小游小柏林記（三）] [  翰]  
　　德人佔領青島視爲遠東海軍根據地故於防禦上之設施更爲周密險隘要塞胥置重礮或永久或臨時如是者總有三十處旣爲日人所得悉廢置之會前礮臺亦其一也就山頂敷設有如極大之釜覆焉中貫大礮而露其端其形亦正似龜是名礮塔大小共五座未廢時有機括可以隻手掩之而旋轉其下爲屋就天然之山石穴其中而加以人工之營造據云捨機器房外自庖滴以至起居治事之室無不備試降堦而瞰焉但見有若電梯然者不知奚用其内則未獲入也往歲有美國遯客抵此出語人曰是處還可用以後攻打日本人因欵日人之所撤此諸礮臺固知青島之爲地不能久假不歸而如此利器亦不欲爲華人所利用故寗任其廢棄而揚言於人將純粹作爲商港未知果日人心理否也青島雖故爲沿海一重鎭而市廛寥落殆如荒村故路政規畫其始得恣德人好大喜功之意而爲之最寬者凡十二丈窄者亦得九丈其交通要衝皆築以柏油石子此外亦平坦堅實中間爲車馬所經行人行路則在兩旁以水門汀築之劃作各種幾何形體沿路每隔二十步左右留出馬蹄形或方形或圓形之泥土一段中植洋槐復爲載重貨車在人行路下築石爲軌以免全路之傾陷然石軌朝夕爲穀所擊今亦凹矣則見有一處數十工人方出石而鑿去其兩邊俾復平態想主辦商埠事宜者亦不欲因循苟且貽外人笑也惟聞諸人言日人旣知膠澳一隅終必返還我國即不復修葺故全市損壞處正復不少此其器度之隘可爲一笑至於清道方面在德日統治之下固知其頗爲認眞今則恐猶未能十分注意嘗清晨出游見有失遺中途此誠我華人惡習也噫各路名稱德日時代各用其本國名字今擬改爲華名如山東町天津町等原係華名者第易町字爲路字此外則悉代之以山東省屬各縣之名及我國各大都會之名猶恐市人一時不易設者暫將路標與日人所設並列焉 
　　全市建築物十八九爲西式其工程且多精妙鞏固如膠澳商埠督辦公署原爲德總督衙門日人以守備軍司令居之其屋爲尤宏麗外此尙不乏大建築形式尤詭奇相傳德人初臨築屋三千其圖樣出同一工程師之手而形式結構則無一相同旣爲日人所佔日之移民來者驟盛不盡能容惟有趕爲添造而急就之章遂不復如前之偉大充實至我國舊建築物僅總兵衙門與天后宮猶存其他當德人來據時胥夷而平之固欲搆成其爲純粹之德國式都市也 
[徐樹錚輓王郅隆之聯語] [  春水]  
　　王祝三罹日本震災而死徐又錚以長聯哭之津友鈔寄用投自由談以供談助 
　　覆巢之下焉有完卵客死誠屬可悲問上壽百年人孰不老吾聞士殉其職僕殉其主古禮昭然雖在巖墻得正命 
　　城門失火殃及池魚浩劫殆由前定對西風萬里魂兮歸來追思分我以金知我以義國難未已那堪中道折同心 
[譚安舒元] [  叔]  
　　安舒元乃名伶貴俊卿之門生在津頗負盛名近受春華舞台之聘離津南下日前觀其演捉放一劇台步姿勢完全步武小余（余叔岩）嗓音雖低而韻味極佳出場時兩句搖班咬字清楚做工細膩「聽他言」一叚西皮平隱無疵落店時一叚二簧慢板及原板唱得有聲有色淋漓盡致拔劍殺曹時之身叚姿勢均極老到縱觀全劇佳處頗多誠後起之卓卓者而觀客寥寥轉不若狸貓換太子濟公活佛等戲之能叫座亦可見滬人士聽戲之程度矣 
[癸亥七月四十一歲初度病榻書懷] [  聶其煒]  
　　四旬歲月悠然逝贏得新霜兩鬢邊未見詩書稱後起敢將絲竹樂中年依人生計知何補作管情懷祇自憐𢽽枕轆轤思往事繁華過眼正如烟 
　　少年意氣極飛揚角逐槐黃選士塲莫笑當時終鎩羽可憐今日尙枯腸胸中豈少干時策肘底曾無救世方青紫讓人如拾芥坐看儕輩早騰驤 
　　機抒終疑出一家忽傳織錦燦如霞不敎中夜憂餘緯别遣東方祝滿車彈指樓臺成頃刻鬥風鈿穀競豪奢鮫人淚盡渾無語隔海臨流自嘆嗟　 
　　敢誇信可及豚魚自笑持籌計慮疏畢竟遺金多在地偶然引水便成渠交游時復能觴詠坐嘯何嘗廢簿書我自蹉跎 
[待時而動] 稱市隱每因泉壑羡樵漁 
[滑稽問答] [  笠翁]  
　　問　行旅往來所需物件甚多用何法以携帶之始妥便而不虞損失 
　　答　軍閥將千百萬資財攫入腰包而盜賊不能取其萬一旅客之行囊如仿軍閥腰包之式而製之則任何物件皆能携帶其妥便而不虞損失不待言矣 
　　問　民國陞官發財者屢矣究以何法爲捷徑 
　　答　今日之善于綁票者即民國陞官發財之捷徑其他無論若何運動均無有能捷於此者 
　　問　現在官僚政客口口不離民意究竟其所謂民意者是眞是假均不得而知亦有法以分别之否 
　　答　此甚易易祇將報紙一看便知問何以知之曰報紙上已將其假者盡行披露其不言於報紙者則皆眞民意也 
　　問　現今兩軍相見砲火最烈果用何法能使砲彈槍彈均不得入 
　　答　以無恥議員之面皮當之則砲彈槍彈雖烈想皆不能穿過以其皮之厚無人能及故也（未蓋章） 
[昨夜夢中] [  阿素]  
　　看見賣布的客人做子大總統 
　　看見他安安穩穩進子白宮 
　　看見新華門外爬進爬出許多笑嘻嘻的勢利蟲喔唷腿子一伸夢醒了 
　　看不見我那賣布的大總統 
　　只覺得我大膀底下壓斃了許多臭蟲（未蓋章） 
社會小說 
[人間地獄（一八一）] [  娑婆生]  
　　第五十六回雪夜度凄清量珠換夢銀燈照憔悴射　回春 
　　正在這時候忽然滿屋子的人全立起來往外跑白蓮花見這紛亂的情形不覺大吃一驚拉住小衞的手道什麽事只聽見那承辦了份的人道放焰火了請到外邊看焰火罷小衛拍拍白蓮花道不要嚇你當是什麽意外的事嗎接着問李四道焰火爲什麽放得這般早李四道因爲有許多堂唱他們等着看了焰火走只好提早一點放白蓮花道那末我們走出去看㖸小衞道焰火誰没看過由他去放便了李四道不今天的焰火是防爲從東洋店家定做來的據說很有新鮮花樣不可不看白蓮花和小阿妹全不由分說的立起來小衛也只得立起來和張李兩人一齊走到門外廊下男女賓客姨娘大姐已是擁擠不開白蓮花身體甚矮擠在人後一些也瞧不出只得推着小衛在前面走分開衆人擠上前去擠出重圍居然擠到廊外草地這時候焰火已燃着了火樹銀花無非幻出些麻姑獻壽流星趕月等等花樣也没什麽十分奇怪之處不過東洋燄火光頭比中國燄火來得格外充足一些白蓮花對小衞道没有什麽好看小阿妹道阿姊依我看來還不及大世界的好呢白蓮花對小衛道你怎麽樣我要回去了小衞道我還有一塲撲克昨天約好的今天還没有動手我這時候不能走你要回去了嗎白蓮花點點頭小衞道那末我叫車子送你們回去白蓮花撅着嘴道你說送我回去的怎麽只叫空車子送我們呢小衞道那末對不住你只好多等一歇候我打完了撲克再一同走白蓮花道那是什麽時候了豈不要等你到天亮嗎不來不來小阿妹道橫豎車子快大少就送阿姊回去送到門口就回來也來得及燄火剛剛放一時不會放完早一點回來儘來得及小衞一想也不錯於是攙着白蓮花踱出陳公館尋着自家車子一齊登車直將白蓮花送到新清和這一蹚小衞吩咐開的快車不一刻已到了 
三言兩語[  鵑]  
　　炸彈一響殺機又動了於是一般靈心的人早又嚇得手足無措忙着請軍警保護咧偵探跟隨咧不然就不敢出大門一步但我以爲一個人只須正直無私不要爲非作惡那麽不必怕甚麽炸彈不然天良心上先自不安就隨處有炸彈隨時有炸彈了（按其有國政見不同致爲敵派所暗殺者不在此例） 
 
 
 

Page 9

 
 
第一萬八千一百七十七號;中華民國十二年 西曆一千九百二十三年十月三號
星期三 * *   
 
 

Page 10

 
 
第一萬八千一百七十七號;中華民國十二年 西曆一千九百二十三年十月三號
星期三 * *國内要聞二 
[皖屬匪勢之猖獗]  
　　安徽各屬匪勢近來異常猖獗現除皖南而外皖北二十一縣如宿縣毫縣渦陽蒙城盱眙來安等縣近已成爲匪世界矣然皖中十六縣中惟合肥一縣向多盜匪大有兵來匪散兵去匪聚之勢緣合肥與皖北之壽縣六安定遠接壤雖有軍隊駐防而剿捕不力以致匪勢蔓延且四鄕人民因畏匪蹂躪多有知之而不敢報者茲據合肥來人述及近有著名悍匪樊鳴鳳（即樊三）曹子青（綽號鳴鑼山人）吳三乾巴李大閂孜等集合匪夥千餘人快槍數百桿在壽合交界之楊家廟吳山廟閻劉廟樊家灣一帶盤踞搶刦拒捕時有所聞該處雖有壽縣警備隊駐紮無如兵單械少防堵尙虞不足焉能剿捕不意日前駐紮該處警備隊長陳華廷族姪陳某因事行至中途被吳三乾巴擊斃陳子泣訴陳華廷之前希冀爲父復仇陳以吳三乾巴爲著名悍匪不敢進剿賊巢遂派隊兵伴同死者之子馳赴壽縣呈報詎料行至楊家廟附近忽被李大閂孜截斷去路並將該隊兵槍斃死者之子因當時僞言農民得免奔回告知該隊陳隊長陳聞之乃率隊前往猛撲匪巢藉以洩忿孰料該匪首李大閂孜探悉陳已率隊進剿復與吳三乾巴兩股團結以圖抵禦雙方激戰數次匪竟未傷一人而陳隊之保鏢名李七者用隊兵數人已相繼陣亡此役警備隊旣經受挫於是匪燄益張該處成民更覺惶恐大有夜不安枕之勢又合肥縣屬西一鎭區北分路口鎭有張某開設土行外間揚言該行存有大宗烟土日前晚間突來悍匪十餘人各持快槍一匪執手槍把守門外破扉入内先將張某綑縛勒索鉅金及烟土張被逼無奈只得將所有現洋烟土悉數與之始得幸免該匪臨走時復謂張曰我們曹子青老爺因本鎭有人前來報告說你家存有大宗煙土故派我們來取你如果向地方官報案儘可呌他與我們曹老爺說話於此可見該匪之縱橫無忌矣又西鄕鷄鳴山上村地方上月二十二日破曉突來悍匪三十餘人荷槍實彈蜂擁進村鳴槍示威該村居民不及預防咸奔命星散匪衆一鬨而入挨户擄刦聞該村富户吳大德等家皆被席捲一空呼嘯而去並聞合肥縣知事袁勵宸因各屬匪勢蔓延特於上月二十三日親率衛隊及團防赴東北鄕一帶清鄕未幾又接六安縣知事電告謂西鄕六合交界地方到有大股土匪快槍約五六百桿請派隊合力兜剿該縣匪勢如此猖獗若不及早撲滅轉瞬冬令居民將無安枕之日矣 
[皖呂整理各稅收中之内幕]  
　　呂調元此次捲土重來首重財政標整理之美名力主開源諸如創辦捲烟營業憑證稅恢復和尙港米捐查辦造幣廠長更換電燈廠長等引起種種糾紛迄今尙未了結其中内幕有可得而言者 
　　捲烟營業憑證稅籌備伊始曾派潘伯和赴浙調查辦法并在上海各紙烟公司查明皖省每年進口數目潘伯和回皖報告統計値百抽二十皖省每年可徵稅八十萬元潘之報告是否可靠尙不足信然斯時有贛人帥和者以八十五萬託財廳長胡思義向省長承包呂氏不允堅持非交竇以珏承辦不可然竇之包額僅五十五萬外間議論紛紜槪置不理聞竇以珏與呂氏所訂條件仍以八十萬爲標準對公家則爲五十五萬溢出之二十五萬如何支配據說總局得七萬各分局得三萬下餘十五萬呂氏之利益也現在各分局雖有多處具報開徵而省垣方面各烟公司尙將底貨封存不肯出售至今未能交涉就緒辦理稅務諸人日日望開徵如大旱之望雲霓呂調元亦甚着急昨發佈告中稱烟商曰該犯被蕭某前往質問商人犯何法律呂氏語塞由此可見呂氏之心急也 
　　和尙港定埠兩處設卡徵收出口米捐完全爲呂氏長子振球之計畫其中黑幕據說係約定爲打出油吃油之辦法余誠格之反對尙有法可設衹因和尙港卡長謝師衡前往設卡竟被盧和各縣商民聚衆驅逐回省定埠亦未辦成現在設卡總算完全解决盧和各縣商民可以高枕無憂矣前傳余誠格之反對擬以蕪湖道尹畀其子余楶今此事有萬難辦到者因馬聯甲存記之宣城知事李諴遇缺即補若令蕪道房宗嶽下台自應先儘李諴欲畀余以道尹位置非騰出兩個道尹缺不可是以不敢更動聞曾有以安慶道尹畀李之議俾余可得蕪湖道尹原任安慶道尹謝學霖調充省公署秘書長然謝亦不易隨便更動者種種礙手此不能不犧牲主張者一也再謝師衡被逐回省决計不願再往胡思義已另委陳某接辦謝乃向陳索數千元之損失費陳不能出且因民氣激昂去亦萬難開辦故昨亦繳還委狀呂氏見此情形頗心灰意懶此不能不犧牲主張二者也 
　　造幣廠當然可以認爲利藪查辦江澤春之用意本欲將江逐走即令其長子振球獨辦嗣查該廠僅機器不用花錢購　其餘官本不但無存且須爲江澤春塡補虧空不得不犧牲原來主張維持他人辦理此周自元所以能接辦之原因也周自元入廠接收固已有日迨至前數日始約得銀東　人來皖日來與呂調元計畫定股本爲六十萬元非此數不克周轉此六十萬元之支配大股爲華比銀行占半數呂調元十萬用呂振球名義周自元十萬胡傑三十萬實數亦僅五十萬惟呂之十萬係屬乾股性質聞俟將江澤春所剩碎銅片鑄完（此爲江所託鑄數爲二百箱）購辦之生銀即可運到仍鑄銀幣頃周自元向人云本人除應得薪水之外銀東每月提一千元給爲交際費所有一切用人之權完全操諸銀東現在尙未開工省長已交數人非四百元不行由此推之一千元恐不敷用云云周氏此言是否屬實尙不得知 
　　電燈廠長一席呂調元蒞任伊始即委孫沅接辦因呂氏到任時曾借孫氏三萬元在京即訂有條件故蒞任後首先發表日前改委何毓琪接辦孫向省署大鬧經人調停由何毓琪出二萬五千元給孫爲交代費聞孫沅前接陳嘯青亦曾代塡七千元之虧空孫交卸令何加倍給之據說係以一萬五千元代呂調元還債另外再由呂氏腰包掏出一萬五千元給孫作爲前賬清訖溢出二千元作爲利息孫沅始交卸 
　　據說呂調元此次復任皖長欲使其長子振球練習政界一切設施手腕内部悉由振球主持呂氏主張聯絡三届失效當選人振球即在外極力拉攏不料竟爲各失效當選人所包圍觀於近日委任知事釐金無一非議員派如長淮水警廳長吳厚卿六安知事丁述明南陵知事丁葆光等是也振球公子之大本營一在城内楊家塘竇宅一在春和班小碧桃妓女處往往委任人員尙未發表而外間則已傳播殆遍此等毫無知識之公子哥兒令其主持大計宜乎聲名狼籍也 
[浙省土地登記之進行]  
　　設立產地坐落調查所 
　　浙高等審判廳財政廳會呈省署云查浙省不動產登記前於杭鄞兩廳及紹興嘉興吳興各分庭先後開辦業經職審廳呈報在案惟登記之根本在土地土地之根據在册籍中國數千年來對於不動產上向以糧賦爲憑證而糧賦則以原有之魚鏻田賦各册爲依據浙省魚鏻册久已無存故土地之字號參錯圖帙散矢近雖改爲田賦清册終以未辦清丈一仍其參錯之字號而圖則仍付缺如蓋賦稅專重糧額而於其土地之字號不甚重視其坐落雖有一定地點而字號又不以地點之次第順序排列皆緣標的各有不同故適用因之亦異此徵諸中國舊有册籍不適於辦理登記之參考者也即就登記而論東西各國於辦理登記之前未有不先爲土地之調查者日本之土地臺賬法國之土地清册皆能於登記上收莫大之效果而究以清丈之手續繁重以致前者辦理二十餘年後者辦理四十餘年積年旣入需費亦鉅浙省現辦登記有無此種鉅大財力長久時期以辦理此清丈乎此又爲事實上之不可能此徵諸各國近今册籍又難爲辦理登記所仿照者也中外册籍旣於浙省辦理登記之現狀不相適合然又不能因噎廢食置是項册籍於不顧蓋登記原爲保護產權而設今欲實施其保護之方法是宜取其大意略其煩瑣由行政與司法各官署通力合作俾臻妥善而利推行即經廳長等一再會商擬於各廳庭縣登記處附設產地坐落調查所爲土地統共之調查並以該縣原有之圖或與圖相當之莊圩等爲單位按其土地之坐落繪造編號圖册藉促登記之進行茲就法令言土地之調查本爲登記條例規定手續之一種然條例規定之調查乃對於聲請之一宗而於一宗土地以外之一切聯帶關係無從識别某圍與某乙之產地甲圖與乙圖之界限是否清晰以及某户聲請有無移糧影射之弊非旁徵曲引不足以得其眞相况經此項統共調查以後更可免逐件調查之煩此調查所之設立於法令尙無違反者也就人員言此次規定資格以熟悉本國土地情形爲要旨蓋土地之經界坐落之地點調查本非易事且本所調查以不擾民爲宗旨住居本圖之熟悉情形者或於各該地主夙具鄕鄰之誼以之調查其產地自可收事半功倍之效此類人員予以委任或出諸公舉再加津貼用　其勞勩登錄保障其職權該員未有不樂從者此調查所之設立於人才無虞缺乏也更就經費言辦理清丈固難籌此鉅欵已如前述而依清丈所繪之圖同一繁重難以舉辦此次所定之圖專以直線爲主但具略形不事比例約計每圖需費不過數十元爲時不過二三月省費節時莫過於此現就已經開辦登記之各廳庭而論收數略有盈餘即以收入餘欵辦理此項調查於國家原有欵項毫無關係且經調查以後某地已登記未登記更可按圖而索其未經登記各户尤可指明勸導則登記之發達未始不可預期此調查所之設立於經費尙無窒碍者也如此辦理於通盤籌劃之中仍寓簡便易行之旨廳長等詢謀僉同因即擬具產地坐落調查所規則並將先行試辦之杭縣登記處所轄洪福圖二册各一份一併呈送以資參考是否可行理合備文呈請鑒核令遵如蒙俯准並乞轉咨内務司法部備案 
[杭州快信]  
　　昨爲省議會常會開幕期到省議員僅十餘人雙十節前萬難成會議長沈鈞業已分别函催 
　　臨海江知事今（二日）晨電省職縣西北鄕二十九夜土匪蠢動攻入中渡警暑斃警二傷警五槍械全被刦去現已會同黃統帶分三路兜剿詳情另陳 
　　紹屬地方分庭書記宫陳昌嶽調省委高等廳書記官周巨驤接充周之遺缺委程廷俊接替 
　　實業王廳長昨通令所屬對於職掌各事亟應改進擴充以期推行盡利如已具有計畫應即悉心籌擬實力整頓詳晰呈報查核其有困於規制未備經濟未充致進行有窒礙者亦可條舉所見藉資酌辦至範圍外各種實業事項如有振導良法並可敷陳意見以備採擇 
　　平湖昌明電燈公司纏訟經年尙未開辦現已集股本二萬八千元由縣呈請　案限本年終將各種設備一律完竣 
[南京快信]  
　　韓省長假滿昨電京續假十五日日行公事仍委政務廳長代拆代行 
　　財部擬改委高朔繼蘇財廳長電徵齊韓同意聞已覆電拒絶 
　　省立各校長上月二十八日會議公决致函嚴財廳長以捲烟特稅爲敎育命脈不可中變並議定本月七日召集全省各省立校長會議 
　　國慶日齊督擬舉行閱兵典禮地點在小營演武廳軍隊爲駐防省垣各旅團營 
　　徐州積匪范明新探報又將死灰復燃軍署電陳調元嚴密防範　 
　　海州鎭守使白寳山電告親率馬步砲各營與徐屬防軍會剿土匪 
　　院復電齊韓兩長决撤銷關稅加一助賑案 
　　海軍總司令署接杜錫珪來電索餉已漸有頭緒日内與財部商定劃撥欠餉後即返寗 
　　海軍第二艦隊司令甘聯璈請假赴滬就醫委江元艦長李景羲代理刻李已電告就職 
　　運動皖浙加入和平公約代表呂陶金百順等數人昨由寗赴蚌謁馬 
　　省署連日接到反對航政局文電數十起聞將以設立案重交省議會復議 
　　康定華楊穆自京電齊督擬日内來寗晋謁陳述發起和平會議意見 
　　外交部頒發嚴防激黨辦法五條通咨各省施行 
　　各縣户籍多觀望停頓省署昨嚴電催辦 
　　警務處長日前召集會議商辦女警聞結果擬先設敎練所使先受相當敎育再行服務 
　　四川人劉梓敬來省呈請將劉廉彬慘死案移轉管轄省署以此繫上級法院職權令自向該管法院呈請核辦 
　　敎廳電銅山知事設法維持縣立學校經費以平風潮 
　　地方公會昨開會討論捐務處主任人選問題旋推定劉昌威爲車捐主任 
　　米價自弛禁出口議打消後每石跌落一元有奇 
地方通信 
[蘇州]  
　　捲烟業會議組織公會蘇埠經售捲烟之洋廣杭烟同業以蘇省新近創辦之捲烟營業特稅一部份早經指定撥作蘇省敎育基金勢在必行故特於前日（三十日）下午三時假座閶門外大馬路一品香西餐館召集全體同業開臨時緊急會議到顧世綬等七十餘人開會互相討論後議决洋廣杭烟等三團體先行聯合組織蘇州捲烟公會以資團結互助當塲由衆公同推定洋廣貨業維勤公所薛永齡杭烟業信芳公所陳菊生顧世綬等三人爲代表先將烟商組織捲烟公會等情呈報蘇州總商會請予代呈吳縣公署團呈財實兩廳備案註册以便接洽且悉該代表等現已籌備組織蘇州捲烟公會一俟草就會章租賃會所即須召集同業開會投票選舉職員 
　　李警廳長調省之傳說此間盛傳警察廳長李桂卿君有調省之說聞一般紳士及省議員已臚陳事實及成績聯呈省廳挽留並聞省議員某已赴省面請督省二長維持或謂此項謠言因前日（三十日）有省委來蘇查案到廳謁見廳長以致外間疑有調動情事一說則謂調動事非盡子虚究竟如何容續探報 
　　籌組大陸醫院蘇城中西醫士約數十人間有爲短時間之診察一至午後出診者固不必論即未出診者亦必倍其診金茲有某人士有鑒於斯特在果市巷組織大陸醫院一所無午前午後之分任人入院療治含有慈善性質故醫藥各費從低取受現已聘定馬國榮爲院務主任張松雲爲醫務主任正在積極進行一俟布置就緒即行開幕 
[南匯]  
　　酒業公會之成立南匯仝邑營紅白酒業者向無集合機關以資聯絡感情交換意見該業各坊咸感不便爰於古曆七月初二日由同業各坊開籌備會互相討論歷二小時之久咸以本邑酒業公會之組織不能再緩公决於初八日開成立大會計到會者有四十一家之譜公推同業胡簋銘爲臨時主席當塲訂定會章逐條通過公推陸紳泲清爲總董夏藝芳陸頌高潘柷侯陳文裕潘鏡如徐大泉爲董事執行公會中一切事務又舉吳聘臣爲會長鍾仲虞爲副會長建議公會中一切事項當即呈報縣署備案於八月十四日由縣署准予立案正式成立該會以改良同業製釀方法聯絡同業感情爲宗旨對於清釐同業所公辦支棧之積弊以減輕額外之負擔尤爲該同業所關心云 
[松江]  
　　慈善董事會開會續誌前日七縣慈善欵產董事在醉白池開第六次會議所有開會情形已略誌昨報茲悉是日午刻奉金上南　川各縣董事設席答　温知事及松江八董事並邀士紳多人作陪觥籌交錯頗極一時之盛四時開會由金劍花宣讀審查三善堂預算報告討論三小時之久始略加修正全體通過此外尙有議案數條㈠志倉征租員向有二人現主任喻君已於本年春間去世該倉情形複雜自行添派一人以重租務議决添派一人㈠南倉喻主任病故時本堂已補助一百元現尙宕虧租賬項下洋四百餘元應如何追還議决向其家族追取㈠顧子誠君於民國十年帮收金山租米時少繳育嬰堂租洋一百六十八元應如何處理議决向顧子誠嚴追歸還㈠議决董事會文牘員服務規則五條散會時已鐘鳴八下茲附錄審查三善堂十二年度預算總報告略謂本會處理三善堂方法第八條「三善堂之預决算應由三九兩月當値董事分别調製之」是三月份應編預算九月份應造决算界限分明此次董事會成立後接管三善堂事業已在九月初旬所有上年度决算册已經前董事造就本年度預算則尙付缺如而各項事業均已照常進行若另編預算恐多所牽動且同人等接手伊始各堂内容尙未詳晰不得已惟有參照近兩年决算報告與同人等調查所及酌量編製至精確之預算須待來年方可着手惟預算編製須依事業爲根據何項應加擴充何項應須裁節務請逐月輪値各董事將查察所得或意見所及詳載司月記事錄俾下年編造預算時有所根據否則前後情形隔閡恐編製者仍難着手也再育嬰全節兩堂難於稽核者伙食爲最置物次之如何改定辦法請公同商决云云 
　　印花稅減價兜售此間近有人以大宗印花稅票减價兜售其折頭極大竟有每元祇售兩角五分者且細視稅票確非贋鼎詢其來源則稱係致中銀行受抵而來松商會以若輩似此减價賤售殊於商人認銷數目大有影響故已去函縣署詢問矣 
[無錫]  
　　實行檢查行旅之虚警昨日（一日）夜八時餘南門外喧傳南門　站附近發生盜刦案警察第二分所派警赴鄕拘捕等詞一時傳說紛紜莫衷　是嗣據該管警所曁縣警察所李乾一侯惕丞湯麓柯三警佐說明因根據上月警務會議從今日起實行檢查車站輪埠大小客棧茶坊酒肆等故派警赴旗站車站上檢查别無他故南門人士得悉此情始各釋然　 
　　游民開賭毆斃鄉人縣屬南延市第三八一圖茅塘橋地方上月二十九日爲秋齋之期有游民數十人在塲擺設賭攤開場聚賭不知因何忽與鄕民口角繼則用武當將鄕人金炳根打死（金係常熟人）該回地保蓋壽榮聞警到塲衆游民均已逃散昨日（一日）晚間來城報告縣署請求勘騐縣署據報定二日下鄕履騐再行核奪 
[鎭江]  
　　市董會取締曲師規則丹徒縣市議會顏議員德身提議取締妓女之曲師經會通過交市董會執行並呈監督核准茲將取締規則六條錄後㈠曲師須由曲師公所經理報領市公所執照及符號並繳照費大洋一元㈡曲師一律須着灰布長衫不得任意穿着華麗衣服隨妓出局須掛市公所所發符號以示區别違者處罰㈢曲師特捐分頭二三等徵收頭等三元二等二元三等一元每月由曲師公所收齊匯繳市公所掣取收條無照私充查出罰辦㈣曲師隨局衹准一人如客宴會加用音樂准用四人或六人每塲定爲四元客人另賞不在其内㈤曲師如有與妓私合查覺嚴辦並驅逐出境㈥曲師如有三五成羣不安本分或不遵規則或假名招妓飲酒住宿等事查出送究驅逐出業 
[揚州]  
　　實業分行開幕中國實業銀行揚州分行於今日（一日）舉行開幕禮式是日淮運使齊統領劉監督縣知事及各法團要人均往該行賀禮車水馬龍頗極一時之盛 
　　估衣船私運槍彈敗露阜寗東坎鎭河岸九月二十四日有估衣船一艘滿儲衣包停泊警佐夏春淦察其形跡可疑當派警登舟搜查獲到舊式快槍三十二支新式合子砲兩支子彈數百料當搜查之際槍犯及船主朱九龍已逃匿無踪祗將嫌疑犯陳徐兩姓並槍彈解縣發落矣 
　　女校請復津貼私立開敏女校校長卞敬修以敎育董事會不明該校眞相會議十二年度預算時將每月二十元之津貼遽行减去昨特具情呈請縣署請求恢復原狀以資維持敎育未識能邀允准否 
[高郵]  
　　稅務所長履新新任寳高稅務所長何恩元號志青天津人昨（二十九）日蒞郵寓於總所間壁長發棧定於十月一日接篆任事 
　　請求示禁惡習縣屬北安市助理員陳寳森呈以各鄕村里伍等處地方每逢春夏之　耕種之家必須僱工栽插而一般青皮地棍往往將栽挿之工人要截半途每人需索買路錢十文俗名打秧雞此等訛詐行爲實堪痛恨不料麥稻收割之時復向農户抽索時豐稍不遂欲即行打駡似此無賴貽害非淺請求縣署出示嚴禁以杜惡風聞胡知事已准如所請出示禁止矣 
　　廳令貼用司法印紙胡知事昨奉高等審檢兩廳會令以審判聲請聲明執行抄錄送達罰金及登記登錄等費均應照事一律貼用司法印紙並須切實奉行不得再有侵欺情事等因胡知事特令錄事王德華周宗爽等切實奉行如有遺漏惟該兩錄事是問 
[清江]  
　　呈報第七路檢定敎員試卷九月二十九日第六届第七路檢定小學敎員委員徐公美爲呈報本届小學敎員檢定情形及試卷事特具函呈報敎廳略云前奉委託辦理第六屆試騐檢定第七路檢定事宜業經於八月二十六日開始試騐計共淮陰淮安漣水泗陽鹽城五縣報到人數二十三名除淮安王繩武僅試國文一科餘因臨時染病未能與試外所有各科試卷現均評定分數核對無訛合亟寄請核辦 
[南京]  
　　保衛團總得妆自治職省長公署指令（第一七二三九號）宿遷縣知事云據稱該縣議事會於民國元年十二月正式成立如果議員缺額逾三分之一自應依法補選不能援用二年修正縣制第十四條之規定率請遞補所有此次自行遞補之邱桂輿等八名應一律作爲無效陳光甲在外任佐治職如非本地方官吏與職務並無抵觸自不能以出缺論盧輔鄕現旣充任縣會議員即不能同時兼任鄕董至保衛團團總保董均係名譽職員旣非本地方官吏即不受縣制第七條第一欵之限制仰即分别遵照又代電（第二三三號）高郵胡知事云文代電悉市鄕議事會議員缺額已及三分之一以上者應先補選足額再辦改選其議員缺額未及三分之一者應准先行開會再辦改選惟仍先應查明各該市鄕議事會議員是否已經任滿分别查照本署第八○七一號通令辦理至各市鄕議會名稱於三年停辦前已經呈准改正而尙未換發圖記者此次自應查照核定名稱另頒圖記以歸一律保衛團團總保董均係名譽職員且並無行政職權自不能以官吏論前大理院解釋係指刑律上身分及犯罪責任而言無不受其拘束仰即遵照省長韓政務廳長傅代感印 
[南昌]  
　　帶子巷之刦案南昌城内帶子巷街蔣仁記芳風館綢緞莊（係紹興人所開）於九月二十七晚八時有口操異音之四人二着長衣二着灰色短衣入莊購取華絲葛衣料正在包貨之際有着短衣者一人假詢大小便在何處即由着長衣者執住莊夥杜得明戳傷肩部以一匪攔住莊門三匪一齊動手并誤認火夫龔延龍爲莊主以刀迫之龔不知銀錢所在被匪戳傷臂腿等部計十二刀血流遍體旋在櫃房内刦去鈔洋三十七元現洋四十九元銀毫二元銅元小票二千六百文連同華絲葛揚長而去事後由該莊報告該管警署曁警察廳請爲拿辦偵探隊長熊佐文即飭各探分途偵緝旋在胡義發飯店拿獲劉長壽一名大東旅館拿獲王義章馬金海李明山彭光發連明星賀成清李春明孫文章八名樂户桂秀家拿獲楊老五一名南昌站五號拿獲喻某一名解廳押候訊辦二十八日將劉犯帶隊訊問供認本案爲王義章馬金海李明山及蔡某所爲惟蔡某在逃未獲旋經一區警署在余氏試館内拿獲將蔡蘭亭拿獲歸案後均各直認不諱熊隊長即將訊明各情報告于處長矣 
[嘉興]  
　　大和典賠償成色平湖大和典前因失火將貧户典質物件焚燬殆盡各典户均向該典要求十足賠償以惠貧民該典經理鄭某不允所請雙方呈請官廳核示在案擾攘多時迄無具體辦法茲據確悉典業方面已决定該典賠償辦法以四成五除利賠償已呈奉省吏核准不日即行挨户賠償並悉嘉興新豐鎭和順典所寄存該典之飾物亦被焚燬自當另籌相當辦法不能視同一律云 
　　續誌籌備省選會議嘉興縣署因籌備第四屆省選問題於一日如集九區自治委員曁縣參事員在署集議當經公决㈠設立籌備第四届事務所㈡劃全縣爲爲十七選舉區㈢由各區自治委推定調查員分叚調查選民㈣俟調查竣事即將選民確數報省查核以上辦法當由縣呈省核示遵行 
　　楓涇共讀社近訊楓涇共讀社係該鎭青年所組織成立於前年雙十節會員有十餘人會務除舉行學術談話會講演會外復出版定期刋物去年曾印行『黎明月刋』一種以鼓勵青年精神改進本地敎育促進社會改良爲主旨頗爲社會所歡迎今年起改爲週刋已出至二十五期週刋係油印殊欠清楚閱者憾之自雙十節起將改用鉛印發行旬刋云 
[寗波]  
　　總商會之職員會議甬總商會於三十日下午四時開臨時會到會長陳南琴會董李松侯等十餘人陳會長主席首議「上海總商會快郵代電香港何東君提議回復和平提倡裁兵案」議决函復贊成惟外人祇許列席而無表决權免啓外人干涉内政之漸並公函督辦省長一致進行次議「審查錢業公所覆函杭高檢廳調查甬地過賬種種習慣案」議决根據來函照復次議「勸募日災振捐案」議决定夏曆九月初五日由會邀集各業董會董前所組織日災振救會討論繼續進行次議「安徽大通商會反對開弛米禁接濟日災案」議决呈部嚴禁次議「奉化縣商會提議組織省事務所案」議决以組織全浙商會聯合會爲限先函徵求杭州總商會同意後分頭函致各縣商會徵集意見再籌進行議畢散會 
　　停收災振附捐鄞縣統捐局長祝履中致寗波總商會函云爲咨送事案奉財政廳訓令内開查浙省總捐項下附收振捐一案本年二月間爲第二屆限滿經本廳呈請停止徵收嗣奉督辦省長會令以浙省上年災情奇重春振需欵其鉅飭將前項振捐展收半年專充本省災振等因當經通令各局如已繼續徵收並未中止者仍應照收其因年滿先已停徵者即於文到日起實行續徵均以扣足半年爲限在案查此項振捐現已屆六月期滿應由各局自展限之日起扣至收足六個月之日止停止徵收俾昭大信而恤商艱等因奉此查敝局續收此項振捐前自四月一日起扣足六個月應於十月一日遵令停繳除呈報財政廳并出佈告外相應咨請貴商會查照并希轉知各商一體遵照至紉公誼 
　　海島被盜淫掠定海長塗地方九月十一日夜突來帆船三艘内有盜匪數十人從楊梅坑上岸挨户行刦次晨又至東基地方適遇陸姓少婦盜等欲行非禮該婦抵死不從乘機脫手而逃被盜追至江岸見無路可走竟投江自盡該盜等又在該處踏斃三歲女孩一人計被刦財物約二三千金以陳公興號損失最鉅云 
 
 

Page 11

 
 
第一萬八千一百七十七號;中華民國十二年 西曆一千九百二十三年十月三號
星期三 * *常識 
常談 
[大騙小騙之賄選] [  箴]  
　　大選大選竟正其名曰賄選固已爲中華民國之奇恥大辱矣然默察其内幕則并此奇恥大辱之賄選兩方尙各弄手段而各有騙術存其中也 
　　在行賄者方面固自以爲大騙也但使騙到開成大選會則可以惟所欲爲故無論票價如何磋商而欵項决不肯一律先付不惟自恐受騙亦兼含有騙人之意味也在納賄者方面則隱然以小騙自居以爲騙到若干即是若干之實惠故但利於任期之延長以期永遠得零星之騙欵而彼以騙來我以騙往大選之成愈難而騙得之欵愈無窮盡且其中更有貌爲不受騙而提高價値者有貌爲受騙而别圖破壞者鈎心鬥角無所不至騙術之精蓋無倫比矣 
　　以一大騙對付衆小騙大騙固疲於奔命以衆小騙對付一大騙小騙亦不易齊心而此大騙小騙之賄選無論成與不成已永爲中華民國之奇恥大辱 
衛生 
[肺病之救星] [  ＬＨ生]  
　　肺癆一病在今日之醫藥界尙無絶對之藥在第一二期中倘能㈠養心㈡窒慾㈢吸清鮮之空氣㈣多食魚肝油鷄子牛乳等滋養物尙有挽救之望若至第三期病狀顯著雖有扁鵲無能爲役矣予友竺君寅官秀外慧中秉性沉靜蓋一神經質之青年也大槪神經質之人苟不曠達而知攝生往往易罹肺病君以沉潛學問不苟言笑而當性慾衝動之年難免有手淫之弊以是身漸羸瘠乾咳頻作而肺病生焉父母憂甚乃披閱「玄關經」「慧命經」等書得「靜坐之法」書雖晦澀不可甚解然立志坐禪晨鷄未唱趺坐室中至黎明始已每日如是不及三月病似稍痊九閱月後霍然遂愈君父母輩喜出望外逢人輒言「黎明靜坐」足以治療肺病實可謂新發明之良藥矣故予草成斯文以告國人而名之曰「肺病之救星」云 
　　按蔣竹莊先生少年時身弱多病後讀佛道等書實行靜坐體遂日健今靜坐之益言者頗多而不知坐時不在黎明獲益殊微觀吾友之事令人益信『黎明靜坐』之效焉著者自註（乙種酬） 
經濟 
[本位貨幣之種類] [  小雲]  
　　國家之某種貨幣無論數目多少皆得通行者謂之本位貨幣一國須定貨幣本位决定以某種貨幣爲本位貨幣以立貨幣制度之基礎决定本位貨幣有左列各種制度 
　　甲單本位制以一種貨幣爲本位者謂之單本位制若用金爲本位貨幣稱金單本位制用銀爲本位貨幣稱銀單本位制 
　　乙複本位制以金銀兩種貨幣同爲本位貨幣二者之比價以法律規定不論金幣銀幣人民均可自由鼓鑄 
　　丙跛行本位制採用複本位制而禁止自由鼓鑄或採用金單本位制而銀貨幣之行用仍無限制者謂之跛行本位制 
　　丁並行本位制政府鼓鑄金銀兩種本位貨幣二者之比價不以法律規定而憑市價爲標準者是謂並行本位制 
　　戊金滙兌本位制政府鼓鑄銀幣以法律規定與金本位貨幣相比之價値而通行於國内人民與外國交易可以银貨幣依法定比率與政府兌換金幣應用如此於國際貿易上不致因金銀價格之變而蒙其損失此爲我國現時所急宜仿行者也（乙種酬） 
道德 
[成功之原素] [  絜廬]  
　　夫人莫不欲有成也而成功之人百不得一失敗者比比皆是也無識之人以爲富貴在天生死有命殊不知成敗在人蒼蒼者初不操此權衡也絜廬入世三十年來默察人之成敗全由自召種瓜得瓜種豆得豆吾人不可不自省欲達成功之目地所闕在何種原素亟行訓練補其闕點則一生事業之成指日可待也請分别「成功之原素」如次 
　　㈠體魄健全之體格飽滿之精神堅彊之毅力銳敏之眼光爲成功原素之一 
　　㈡品性和藹之態度動人之情緒端方之姿態辦事之熱忱爲「成功原素」之二 
　　㈢才能健全之腦筋淵博之學問豐富之經騐辦事之幹才爲「成功原素」之三 
　　㈣修養凡德智體三育隨時修養爲「成功原素」之四（乙種酬） 
法制 
[刑事上罰金與罰鍰之區别] [  達人]  
　　罰金與罰鍰雖同爲法院刑事處罰人民之方法其本質實絶對不同茲列其區别於下　　㈠性質上之區别罰金爲主刑之一規定於刑律各條所以處罰犯輕微之罪質者罰鍰乃懲戒法之一規定於刑事訴訟條例受罰鍰者多爲證人及鑑定人無故拒絶具結證言或鑑定所以處罰抗訴訟之指揮 
　　㈡作用上之區别刑事受五等徒刑或拘役執行實有窒礙者得易以罰金蓋罰金本爲刑罰故絶對不適用於民事罰鍰於民事證人及鑑定人亦得援用但無力繳納可依民事强制執行不得易科拘役 
　　㈢手續上之區别罰金無力完納得以一元折算一日易以監禁於法律仍以受罰金之執行論罰鍰無力繳納對於證人得易科以四十日以下拘役於法律不得以受拘役之執行論（乙種酬） 
科學 
[說流星] [  耿光]  
　　近日有一種妖言謂本年舊歷八月將有種種變異如大地震大風雨大海嘯等現象普及於全世界其爲誔妄不經辨者已不少而其尤奇者至謂世界將有空前之大流星死人無算則更可發一曥者也今試將流星之爲何物約略述之 
　　吾人每於夜間觀流星發見時若火箭經天其後常成尾狀精密觀察則成直線者甚稀而皆爲不規則之　曲形此蓋當流星前行時受空氣抵抗之故有時觀察者距流星下降之地點甚近則得聞爆裂之聲或可目擊碎片之橫飛左傳所稱隕石于宋爲隕星又歷史恒載星隕有聲誠非出無稽也天文家研究此等流星之起因謂天空中有無數小物體當地球運行時與之相遇由地球之引力引入空氣圈内一方面向地心下落一方面以地球回轉之故隨之運動以故流星大抵橫穿空氣而過據Ｈirn之推算在空氣中速率約爲每秒三十公里因地球回轉之速度一秒爲三十公里故此小物體隨地球運行之速度亦殆與三十公里相當也空氣標凖壓力本爲每方公尺一萬零三百三十三公斤流星前空氣之壓力恒驟增至每方尺五十八萬二千公斤其氷入空氣也温度本在零度下迨入空氣温度亦驟增至三十餘萬度蓋由英物理家Ｋelvin之實騐一秒間以五十公尺速度進行之物體發生攝氏一度之熱而速度增加則熱之發生正比例於自乘據此規則一秒五百公尺之速度生百度之熱一秒五千公尺之速度生萬度之熱一秒約三萬公尺即約三十公里之速度亦當生三十六萬度之熱也以此大熱發生之故小物體鎔融而遂發光終至蒸發化爲烏有故吾人所見星光不過一刹那間其比較稍大或稍堅之物質於中途蒸發未盡則落於地上而爲隕石其發聲之原因則以其落下時壓迫空氣受抵抗而坼裂作聲又因速度非常大所經之路頓成眞空四周空氣來此塡塞衝突而成聲然作聲雖或劇烈要皆未入下層空氣已化爲氣體而不見者居多即使隕而成石體積亦已减小不至多傷人命矣 
　　流星經行天空吾人平時不甚注意其實無時不有無地不有據Ｎewcomb計算地面每年所見流星之數不下十四萬六千兆一八七二年十一月二十七日之夜星隕如雨至六小時之久合計是夜各處所見流星當在十六萬以上一八三三年十一月十二夜之流星更較一八七二年爲多當其將盡時美國Ｂoston觀象臺於十五分鐘間尙見流星六百五十是夜流星之見於Ｂoston者總計當在二十四萬以上然從未聞有傷及人命者又如一八六八年非洲北部去Ａlexanderia哩之地午前十時滿天暗黑聲如砲發在田中耕作者均爲昏倒但亦未有傷人之事蓋流星大都於中途消盡其至地者恒少也 
　　最後尙有足研究者流星旣由天空之小物體而成此小物體又何自而來乎昔奥之Ｔschermak美之Farrington謂地球本有二衛星其一爲今之太陰其一殘墮而成隕星意之Schaparelli則謂流星乃彗星遺留之質點蓋流星無時不有而以陽曆八月十日與十一月十四日爲最多Ｓ氐推算八月十日之流星與一八六二年大彗星同軌十一月十四日之流星與一八六六年大彗星同軌而一八七二年十一月二十七夜流星如雨是日適爲地球經過Ｂiela彗星軌道之時然則流星即爲彗星所帶質點殆可無疑要之無論爲衛星殘體爲彗星微點而皆已成細小之物體更經空氣中之蒸發而愈加微渺或至消滅斷無造成世界末日之能力也（甲種酬） 
雜錄 
[我對於整理國故的意見] [  何方良]  
　　我國自歐化東漸學者羣醉心於歐化崇拜物質文明而於中國數千年之國粹咸視爲陳腐不屑一顧不惜置數千年國故一旦棄之如敝屣於是一般頭腦較舊之宿學憂世憫人輒有斯文道喪之歎或主中學爲體西學爲用之說究之皆無當於事理於是整理國故之說甚囂塵上顧空言者多而實行者少實行而獲良好之成績者更少其故何哉要皆對於整理之法或有未盡適合故歟爰將余對於整理國故之方法略述如左 
　　㈠要有科學方法中國古時代之學術思想其精湛獨到之處甚多獨惜其多爲平行的記載缺乏系統的記述以故研究者非心靈手敏恒不能獲其奥竅學者遂有望洋興歎之難故整理國故須具科學之方法探考其立論之異同先後有無矛盾之處以及時勢之變遷用比較的研究扼要的手段以抽出有系統之思想學術然後成爲整塊的文化 
　　㈡辨著述之眞僞中國立國悠久事變勢異其各家之著述眞者固多而穿鑿附會者亦不少精於漢學者對於周秦以前之著述尙多懷疑其他可知有史以來各家著述汗牛充揀吾人欲整理之宜用敏銳之眼光考據其時代社會之變遷著作之行文格調氣勢之銜接並和其他著作互相印証即可發見其著作之眞僞然後方有選擇之餘地不致爲古人所朦欺 
　　㈢須有時代之眼光世界愈變遷文化愈進步甲時代之學術思想未必盡適於乙時代苟不盡察世界變遷之大勢昧於進化之原則不適於世情其與整理國故之主旨相去遠矣故必須有時代眼光不受潮流淘汰 
　　以上所述一得之見未識有當於萬一否尙祈閱者敎之（乙種酬） 
 
 

Page 12

 
 
第一萬八千一百七十七號;中華民國十二年 西曆一千九百二十三年十月三號
星期三 * *   
 
 

Page 13

 
 
第一萬八千一百七十七號;中華民國十二年 西曆一千九百二十三年十月三號
星期三 * *本埠新聞 
[皖浙赴蚌代表今日可返]  
　　即將轉車赴杭 
　　皖浙代表金百順呂陶等赴蚌携約請求皖馬簽字各節已見前報茲悉金等預定今日返滬今晚或明早轉車赴杭公約分繕兩紙簽字後杭州總商會及安慶總商會各執一紙并以原文攝影公佈云 
[孫中山最近覆何東電]  
　　聯席會議不論何日何地皆當出席 
　　文匯報云關於聯席會議之日期地點一節日前何東爵士曾電徵中山意見茲已接其覆電略謂電悉承詢各節文意苟他黨重要領袖將與文會議謀所以解决國是之方者不論何日何地皆當謹踐宿諾親自出席目下時局之醞釀將使統治機關有全體瓦解之虞唯有以政治家之行爲因彼事勢上權力上負有安邦利民之責者之同意妥謀協定全國之條件庶可挽大廈於將傾否則此約不定將見擾攘愈甚使大好中原陷於兇頑武夫之野蠻政治下也 
[粤僑聯合會覆何東氏函]  
　　上海粤僑商業聯合會復何東氏函云曉生爵士鄕先生偉鑒頃接敝會員陳君廉伯自粤來電敬悉先生以擬組織聯席和平會議來滬囑爲接洽等因並於報端獲讀先生通函語重心長曷勝欽佩伏念民國成立十有二年而擾攘至今迄無寗歲和平建議等於築室道謀今先生以純潔之念抒救國之誠旣乏私圖更無黨派天心悔禍計劃終必有成敝會同人極端贊同自當各本良心共襄盛舉庶幾和平實見則所以造福於吾粤造福於全國者皆先生之賜也用特專函奉陳以識欽仰專此敬請大安九月二十九日上海粤僑商業聯合會謹啓 
[廣東將領反對大選電到滬]  
　　非徒禍國實爲民羞 
　　孫中山代表汪精衞君昨晨接到廣州水線遞來楊希閔許崇智等反對僞選通電原文如下 
　　汪代表精衞並轉各報館鑒近日報紙喧傳謂曹錕以金錢勾結非法議員準備大選希圖盜竊名位不辭賄賂公行穢德彰聞中外訕笑年來法律凌夷民生憔悴工商坐困盜賊橫行擁重兵居高位者惟知假借威權利用政客苟有所藉無惡不爲而國亂何由戡定邦本何由確立政治何由修明未聞有念慮及之者夫典刑未備爲政在人今曹錕之爲何如人其於國家功罪爲何如知識素養爲何如國人所能知也北京議員之是否合法其立法上之行爲能否成立此種買賣選舉能否有效亦國人所能知也倘任其憑仗兵財之勢爲此鬼蜮之行對於國家公器取捨予奪一唯曹氏軌物旣乖政何以正非徒禍國實爲民羞希閔等討賊救國義無返顧去此㚥宄唯力是視尙冀國人同聲致討庶免貽患將來謹佈肺肝祈各奮發滇軍總司令楊希閔東路討賊軍總司令許崇智西路討賊軍總司令劉震寰廣東省長廖仲愷叩東印 
[奉張將對賄選發表意見]  
　　贊成浙盧感電主張 
　　奉張派至上海加入各省聯席會議代表楊毓珣氏已於上月底由滬返奉報告南方近况並有要事請示茲聞楊氏不日仍回上海昨曾自奉致書此間某代表聲稱奉張對於浙盧發表反對賄選意見極爲贊同俟接到盧電亦將有所主張云 
[旅滬贛民自治會致浙盧函]  
　　對浙盧感電之意見 
　　旅滬贛民自治促進會昨致浙江盧督辦函云子嘉督辦鈞鑒疊聞政見久欽老成感電燭奸益佩偉論第紬繹文義似嫌消極甚非國人所望於我公者夫國家問暇鎭東南而操正鵠吐一言以匡民俗雍容養望誰不推崇今日何日以言政府行政無首攝閻滿期行政者亂政司法者玩法立國要素根本動搖國賊曹錕尙日聚賣國鉅賊人民膏血用作選費王承斌熊炳琦輩離開職守招搖都門勾結吳就濓等奔走大選賄賂公行執法舞弊情罪昭彰大盜結夥橫行首都賣國分贓欺國無人友邦之警告頻至共管之聲浪日高國將不國稍縱即逝以言法律馮王高吳逼奪總統之印公然破壞約法議員不爲糾正事前足徵同謀加以大選預備會之日假冒頂替無弊不作以一國立法機關自身亂法喪心病狂狗彘不食人格破產遑言法律非値此也任期屆滿自由延長各方反對置若罔聞容頭過身藏㚥戀祿生心害政無法無天已失人民代表之資格實爲吾民之蟊賊倘聽其盤據衆院賄成大選勢必如尊電所云外假法律爲面具擁出製造革命之人爲禍將來曷可勝言是曹吳敗法亂政表裏爲㚥律以春秋之義當受亂賊之誅公爲東南柱石主持正義躬行天罰勢不容辭倘有賊不討大乖於義不弔吾民寗得爲仁量敵慮勝未免不勇想公籌之熟矣若恐外界不察或舉江浙公約以詢或以何東倡和爲告然儘有可以息其喙者請爲公言之兩省公約之意義大要不過江不侵浙浙不侵江斷無束縛義師爲國除㚥之効力即還質江浙人士疇能謂神㚥巨憝謀叛京師不應大張撻伐以清亂源此江浙公約不足以阻我義師不辨自明何東倡言和平賡同調者雖不乏人而直派軍閥竟負嵎不聞足見片面言和必無結果此不煩言而解况滇唐主張先有注重實際不尙虚聲環甲誓師恭行天討之宣言川中熊劉諸將帥昨又大聲疾呼有出師戡亂願効前驅之義憤大刑則用甲兵古訓昭然魯國不去慶父大難無已應變勘亂不獲已而會師必邀天下後世所共諒敝會素愛和平安敢稍持異同顯見國賊曹錕一面利誘威挾爲窺竊神器之計一面攻川擊粤爲黨同代異之謀明知和平無望能不别求解决之方誠如某報所云民國十二年來無一日和平者即迷信平和之爲这厲也務希當機立斷義勿從人謹貢區區伏維亮察祗頌勛安旅滬贛民自治促進會叩 
[各團體反對賄選消息]  
　　同鄕會聯席會各省區同鄕會聯席會昨日開會議决否認延期國會反對賄選總統後當舉代表分頭接洽其結果甚爲圓滿各馬路商界聯合會三十餘團體業與該會通力合作本星期六市民大會擬借某會大會場舉行該會會董亦多表示贊同各代表每晚開籌備會一次爲國努力異常忙碌云茲錄其通電如下各省區總商會省敎育會各法團各報館均鑒國會延期則議員怙惡不悛小之尸位素餐大之敗壞綱紀總統賄選則南北分裂難合小之江浙啓釁大之全國糜爛敝會蒿目時艱披髮纓冠東日緊急會議爲國家謀治安爲國民爭人格否認延期國會反對賄選總統議定魚日開市民大會誓死力爭各馬路商界聯合會一致主張自動懸掛旗幟表示民意愛國男兒舍生取義殺身成仁正在今日時機急迫稍縱即逝今不抵抗亦已矣夫敝會同人寗蹈東海而死耳不忍爲曹錕之小民以求活也顧公等何如哉上海各省區同鄕會聯席會叩冬 
　　工商友誼會工商友誼會昨發通電云全國各公團各報館曁父老兄弟諸姑姊妹公鑒曹錕禍國人神共憤天地不容跡其北京兵變清室稱臣助袁爲暴蹂躪川湘黨爭内亂黷武窮兵陷國運於萬刼不復驅人民於水深火熱罪惡昭彰刑有餘辜猶復不知修省謝我國人膽敢賄買議員覬覦大位毁法亂紀肆意橫行武力金錢恃而無恐如果成爲事實則此獠得志吾人寗有噍類我中華民國而有此無惡不作穢德彰聞之總統豈不騰笑列邦貽羞全國我國民爲自身利害國家存亡計亟應戮力同心一致聲討雖有犧牲爲毒螫在手壯夫斷臂之計亦所勿惜同人不敏願効前驅激切陳詞伏惟鑒察工商友誼會總部叩冬 
　　川民自决會旅滬川民自决會昨致北京川籍國會議員電云北京參團兩院川籍議員諸君均鑒大選問題聲浪日高諸君流連都門或已南下又復北上非欲賣身曹氏博利取官耶諸君自由行使職權夫復何怪獨念事出違法貽禍國民反省良心愧乎不愧彼曹錕無總統資格大選籌備會爲非法組織諸君非不知之而必倒行逆施豈利令智昏未能兼全人格國憲定代議制無非所以尊重民意申張民權今與民意　是自隕越厥職吾民得勿取消之茲敢一語爲諸君約曰有連日離京或留京而不出席大選者川民仍信認之否則以附逆論吾川揭　自治於國憲未頒大局未定以前對中央不必過問惟勉從護法各省一致討賊諸君於此可以思矣本會已電川中當道對附逆議員身家施以相當懲治幸各自愛勿謂民意可悔也臨電不勝企望之至旅滬川民自决會叩冬 
　　張浜路商聯會本埠各團體現有國慶日舉行示威游行反對賄選之擬議長浜路商聯會昨特提議改於十月五日游行並電全國一致舉行其宣言云北京賄選定期十月五日凡我全國國民應於是日一致游行示威反對一髮千鈞稍縱即逝十月十日游行本會以爲過晚尙希各界速起猛進不勝盼禱長浜路商界聯合會啓 
[全國敎聯會消息]  
　　全國省敎育會聯合會此次在滇開會河南山東山西江西甘肅安徽江蘇吉林八省代表已於上月二十八與三十日先後出發茲悉浙江省敎育會决派蔡孟謀出席今日可抵申直隷代表王鳳岐昨接直隷省敎育會電决赴滇列席雲南駐滬招待員慶汝廉何作楫二君現均在寗參觀學校所有在滬之代表已定五日乘太古公司山東號赴滇 
　　湖北代表彭紹夔君於三十日抵滬已誌本報昨語本報記者云此次湖北省敎育會將在大會提出議案一件限制赴歐美留學生專習職業制造等科不可學習文學又云湖北省敎育會自本年五月起改爲委員制共計委員十人輪流値月目下湖北省城敎育均改新學制國立武昌高等師範已改師範大學縣敎育則新制尙未實行湖北自蕭耀南兼任省長以來對於敎育經費尙能顧到現已增至六十七萬元敎員薪水亦已增加云 
 
[全國教育會聯合會湖北代表]  
[湘人士昨來本館參觀]  
　　林支宇楊績蓀張知本李奇湘唐啓虞等尙須從緩返湘 
　　昨日午後一時許由湘來滬之林支宇楊績蓀張知本李奇湘唐啓虞五君聯袂至本館參觀由本館職員招待參觀各部並聞林君等因湘局雖企望和平但尙未能澈底故歸期擬稍從緩俟湘省各方面眞能覺悟方作歸計也參觀旣竣乃别 
[范源濓回滬]  
　　前敎育總范源濓自赴歐美參觀學校後又游瑞士意大利等國茲已於上月二十九日由法國里昂回國抵滬現范氏尙在申惟不願見客或將在滬演講一次云 
[紀念雙十節之籌備]  
　　本届雙十節國慶紀念各團體舉行提燈慶祝等情已誌前報昨晚該團體等假老北門内北城商聯會開第一次籌備會列席者有民國路中城法租界東北城五馬路北城滬北六路滬北五區各商聯會並中華武術會古玩公會工商協助會料器公會少年宣講團學生總會民立中學鐵華公學等三十餘團體至八時開會公推陸文韶主席張志鵬紀錄首由主席述明慶祝國慶理由並報救國十人團等九團體來函加入應請到會諸君討論進行辦法當經會商之下㈠對於經濟由各團體自認當場認有三十餘元㈡集合地點仍照往年由汪醒齋接洽㈢閘北救火會由陸文韶接洽請其加入滬南救火會去函請其仿照參加法國國慶辦法屆時加入共襄盛典㈣組織臨時委員會負責辦事並定每日下午七時至九時爲辦事磋議時㈤如各團體有接洽及加入等情無論何時於九號前逕至北城商聯會内各團體慶祝國慶大會籌備處接洽茲將推定各委員名列下「總務委員」汪醒齋申夢世張玉麐倪引志蕭藎「文牘委員」張志鵬王冷雲潘炳華「會計委員」陸文韶「交際委員」陳春盈鄧鶴鳴楊麟軒余鵬印稼禾王漢良陳天生彭一林趙秋心徐桐蓀蔡明正朱柏如等云 
　　滬西四路商界聯合會昨日（星期二）下午三時開會到二十三人陳芳坤主席報告北城商聯會來函發起慶祝雙十節理由陳蔚文謂雙十節爲发國成立之日今年雙十節則爲民國危亡之日吾旣維護共和自應慶祝今年之雙十節即所以不承認曹錕北城商聯會旣經發起提燈我輩自應一致蕭旨如郭琴雪等並討論慶祝手續謂一面推派代表接洽一面推各路職員向各號分頭勸告一致掛燈懸旗應較從前雙十節更加熱烈方爲正當云云一致贊成當即推定蔣作新代表接洽北城商聯會推定姚少甫陳芳坤勸告麥根路各店馬春岩管祥生勸告宜昌路東京路陳蔚文馬松岩勸告小沙渡路朱鳳儀李聯芳勸告勞勃生路畢散會定六日再開會籌備云 
　　國會議員通訊處前議决於雙十節舉行祭典曾發函各團體報告各省死難烈士現以各處紛函報告人數過多故擬不取列舉至被祭諸烈約分創造共和護國護法及議員死難四類時間已定下午二時半起地點則假半淞園或寗波同鄕會尙待接洽屆時略備茶點并由護法議員分任招待云 
[留日學生最近情形之調查（續）]  
　　川滇奉三省學生清單 
　　中華學藝社及中華敎育團代表林騤赴日後調查各省留學生被災狀况前已將貴州山東廣西湖北四省學生狀况列表報告茲林君又寄川滇奉三省學生調查表再爲披露如下 
　　　　四川省　全燒者十一人　　　　　　傷者三人姓　名　學校　費　受災情形　　　　　　　姓　名　學校　費　受災情形朱士英　高工　官　行李全燒　　　　　　　秦靜明　醫大　官　無恙馬少良　日大　自　行李全燒　　　　　　　陳輝壁　東亞　自　燒當物三百餘郭龍光　東高　自　行李全燒　　　　　　　童本初　品川　自　燒當物二百餘高克讓　明大　自　全燒　　　　　　　　　王　烈　高師　自　所典書物全損陳永珍　明大　自　全燒　　　　　　　　　張　籍　帝大　官　同上劉立政　明大　自　全燒　　　　　　　　　秦學淵　早大　自　同上唐式穀　預備　自　全燒　　　　　　　　　陳景維　高工　官　同上袁德昌　預備　自　全燒　　　　　　　　　田時雨　高工　自　同上曾吉林　預備　自　全燒　　　　　　　　　張錫樹　早大　自　典質物件被燒李劍華　日大　自　全燒　　　　　　　　　彭鐘樹　早大　自　典質物全燒陳秉直　三高　官　足部重傷　　　　　　　姜布南　體專　自　同上崔毓英　預備　自　微傷　　　　　　　　　蘇孟守　農大　自　書具損壞一部胡恭先　高等　官　行李全失　　　　　　　劉堯夫　體育　自　質當之物全燒劉　軫　醫大　官　同上　　　　　　　　　曾國霖　高工　官　燒失圖書儀器向志均　高師　官　間接物損失　　　　　　王紫淵　高師　官　間接受損張　盤　商大　官　損失約二千餘元　　　　葉語滄　農大　自　住所行李全燒頭部腰部重傷張吟秋　女美　半官畫具材料損失約三百餘　劉啓聖　高工　公　屋倒負傷六處當物全燒甘　棠　慶大　私　無恙　　　　　　　　　林秉南　商大　官　無恙賀秀玉　音樂　自　同上　　　　　　　　　林天樞　商大　官　同上陳蒲錦　女美　自　同上　　　　　　　　　鍾體德　醫學　官　同上向餘三　體育　私　同上　　　　　　　　　劉　猛　早大　自　同上胡亞武　體育　自　同上　　　　　　　　　張止善　高工　自　同上陳雅琴　高工　自　同上　　　　　　　　　秦　璋　預中　自　同上彭毓裕　醫大　官　同上　　　　　　　　　秦　光　預中　自　同上彭春海　體育　自　同上　　　　　　　　　王國源　高師　官　同上雷筱龍　明大　自　同上　　　　　　　　　徐學挺　早大　自　同上傅葆松　預備　自　同上　　　　　　　　　沈起予　一高　自　同上沈月衡　高工　自　同上　　　　　　　　　程紹伊　慶大　官　同上鄧夑綬　明大　自　同上　　　　　　　　　李澤蜀　無　　　　同上向禹君　農大　官　同上　　　　　　　　　江俊仙　女美　自　同上楊學穎　帝大　官　同上　　　　　　　　　李　健　商大　官　同上黎德昭　農大　官　同上　　　　　　　　　周夑元　　大　自　同上毛佩玉　女美　官　同上　　　　　　　　　向　　　農大　自　同上楊蔭堃　高工　官　同上　　　　　　　　　周　明　預備　自　同上漆相衡　預科　自　同上　　　　　　　　　向克諧　帝大　官　同上余炳文　一高　自　同上　　　　　　　　　張湛華　無　　　　同上張鴻烈　佛英　自　　　　　　　　　　　　楊念齊　預備　自陶雨生　小學　自　　　　　　　　　　　　陶　仲　帝大　官陶運壁　幼稚　自　　　　　　　　　　　　楊樹　　帝大　自楊家隆　預備　自　　　　　　　　　　　　唐　瀛　早大　官萬建楚　一高　自　　　　　　　　　　　　吳潤民　早大　自曾濟賽　帝大　官　　　　　　　　　　　　郭洋端　明大　自（未完） 
 
 

Page 14

 
 
第一萬八千一百七十七號;中華民國十二年 西曆一千九百二十三年十月三號
星期三 * *[關於日災救濟之消息]  
　　溫州災僑籲請遣回此次由日回國之溫州災民除由温州同鄕會護送回籍外現分住該會館及紗業公所四明公所者尙有一千一百七十三人明日弘濟丸博愛丸將又到千餘嗣後陸續到滬聞尙有數千此輩類皆刦後餘生驟遇天寒非但困苦非常恐致多生疾病昨日（一日）送往紅會醫治者已有七人滬温僅有招商局航綫該局只允派飛鯨一輪輸送然船小人衆災民爭先恐後秩序紛然昨日下午五時災民舉出代表三十餘人往見該會副會長林炎夫要求向招商局交涉加派輪船輸送以免凍病否則我等只有自赴該局要求或帶鐵路免費護照赴杭請軍民長官遣送云云當經林君婉辭安慰略謂本會經費困難招待費用浩繁辦事員晝夜奔走數日未寢雖尙嫌未週然已煞費苦心准即極力設法並商請中國協濟日災義振會援助另僱輪船運送回籍云 
　　黑龍江被難學生之苦况此次由日歸國之被災學生衣冠不整形容憔悴最堪憐憫者莫黑龍江省之四人若（趙景龍陳瑞明韓樹棠于斌）彼四人現住紗業公所當在日遇災時一身之外皆成灰燼甚且赤足裸體露宿斷炊乃復肢體被傷血點涔涔後幸日華學會救濟之未致飢寒以斃然愁容慘淡淚眼模糊已無人樣又幸日人派船送中國學生歸國彼四人亦得來滬然較之他省學生更覺難堪蓋各省學生不由同鄕會之招待即由本省匯欵之救濟且有特派專員迎學生旋省者（山西）惟彼四人困苦無可告訴曾拍電本省政府呼救未有答覆現在寄跡異鄕困苦萬狀正在盼望該省當道之救濟云 
　　紅會東京救護隊之努力中國紅會總辦事處赴日救護隊此次在東進行救護事宜頗爲盡力現據該處所得東京報告該會醫務長牛惠霖及湯焦兩醫生每日仍赴東京赤十字醫院協同該院醫生診視被災受傷者其餘隊員則赴華僑收容所爲華僑照料醫務此外並時遣隊員至橫濱從事救護又在馬坡區自設臨時醫院以期任務格外普及聞大約須俟兩月以後始能回國云又該會昨日接神户中華會館來電云中國紅十字會請轉告義振會今有弘濟丸來申内載中國難民四百九十二名中有二百零三人乃赴山東者到時請設法或車或船遣送回籍現除二千餘外尙有千人之數在東京待船回國敝處經濟缺乏可否請電匯一萬五千元來神以資接濟云該會准電後以欵項拮据昨日先已匯去洋三千元其餘准以後陸續設法籌滙又聞博愛丸三十日自品川出發載難民四五百人四日或五日可抵埠云　中華敎育團第五次幹事會十月一日夜七時中華敎育團在三馬路同瀛會開第五次幹事會到者爲鄭貞文殷汝驪朱少章童季通殷汝耕劉友惠陳公洽蕭兀恩諸君公推殷鑄夫主席由鄭心南報告分送敬告國人意見書又各方面接頭情形次由鄭心南提出送日華學會感謝狀由童季通修改又討論捐欵結束期限議决如下㈠議决致送日華學會感謝狀託該會幹事高橋君平君帶往感謝狀文如下「貴國大震災之際貴會對於敝國被難學生奔走救護不遺餘力厚誼高情莫不感佩謹表謝悃以誌不忘此請日華學會公鑒上海中華敎育團救濟日災會」㈠議决以十月十五日爲捐欵第一次結束之期函致各團體請儘十五日以前繳至上海商業儲蓄銀行 
　　熊野丸中之病死災民前日晨日本熊野丸載來之難民中有名應爲能者年二十七歲係浙江奉化人在輪病故已由紅會吳淞防疫醫院收殮矣 
[議救日災川僑之各方情形]  
　　此次救濟日災川難僑事最先發動者爲川人在西區小學開談話時黃君恢權之動議次爲川民自决會在華界開會一次均未有何切實結果旣而蜀工友誼會應聲而起商人與川代表議員等亦同時並有發起之議所不同者一主捐欵一主借欵耳茲聞商人方面連日集議捐欵非常踴躍至昨日止已捐有欵四千元之譜其籌擬中之辦法約有二端（甲）到滬者爲辦滬宜宜渝兩處船票並酌助由渝前進之路費（乙）在日未歸者甲項辦有餘欵則匯寄日本設法分散以上辦法聞即日可見實行云代表議員方面所主張規模較爲宏大意欲在滬先借二萬元一面遣送到滬者回籍一面匯欵日本救濟在彼之川難僑將來此欵即由川政府歸還其理由蓋以川省現正在戰亂中匯兌不通故不能不出於借欵但無抵押之借欵滬市向來不易成交故會商多次備極經營至今尙未聞二萬元借欵之着落或者將來另有其他較易成功之辦法商定亦未可知至於其他各界則聞蜀工友誼會四川旅滬同學會均將隨商政兩界後有所表現伹以生活程度所限或未必能有甚大數目之捐集耳又聞四川留日學生同鄕會回國代表今日亦函邀各界在美麗川菜館商議此事屆時當有辦法議定云 
[潯商會反對藉日災加稅函]  
　　全國商會聯合會總事務所昨接江西九江總商會函曰閱報載閣議因日災發生通過仿照上年北五省旱災加徵一成常洋關稅成案以資助賑等語查此次日災吾全國人民莫不聞風震悼自由募賑踴躍異常足見吾民見義勇爲並不稍居人後何勞政府藉災加稅以極拂人意之事轉塞其熱誠救濟之機况上年加稅用途已不足昭大信於天下復萌故智欺人自欺商民雖愚誓難承認如果報載屬實務乞貴總事務所迅賜提議轉請取消無任企盼 
[蘇省長致總商會電]  
　　聲明未必即開米禁 
　　總商會昨接蘇省長來電云上海總商會覽宥代電悉查此案並未接有京電第爲民食計即有來電蘇省亦何至即予奉行特此奉復祈勿過慮省長韓政務廳長傅代艶印 
[將次資遣回國之俄難民]  
　　文匯報云日前請求資遣回國之俄難民五十人邇來關於資遣手續行將辦竣不日可以離滬經滿洲回俄惟若輩寒衣全無際此深秋安能抵禦西伯利亞之嚴寒目下救濟顧問委員會中正在捐募寒衣云 
[昌餘里查獲炸彈案續聞]  
　　搜出炸彈五十枚　拘獲韓人數名 
　　上月二十八號法捕房西探長戴薩克協同華探目程子卿李友生及包探錢裕銘等在法新租界巨賴達路昌餘里六十六號門牌内抄獲炸彈並拘獲某甲數名等情已誌本報茲悉當塲抄獲炸彈約五十枚并拘獲韓人六人計安熙榮李賢均李炳權鄭昌錫崔康健鄭益干現聞法總領事昨已備文將該韓人安熙榮等六人及炸彈一併解送日本領事署收訊云 
　　國聞通訊社云據日本方面消息本埠日本總領事署於上月二十九日接得報告有住居法租界之朝鮮人四十七八名協謀製造炸彈將向某方面秘密運往有所舉動當經矢田總領事往訪法總領事交涉結果令日法兩方警察及捕房人員協力搜索在法租界某韓人床下搜出炸彈五十枚當塲捕去嫌疑犯朝鮮學生李賢鈞等八人先經法捕房嚴重調查隨將該八名引渡日領事署現正在秘訊中云 
[海寗觀潮之尾聲]  
　　滬杭甬鐵路上月二十八二十九三十等日開駛海寗觀潮專車等情已見本報茲悉該路售出此項觀潮券第一日爲最多計售出四百餘張第二日僅二百餘張第三日三百餘張三天共計約在千張左右每張券價八元約共八千元除去渡船三天約一百二十艘需洋六百元並就地警探圖保賞費以及請客餐費共約開支一千餘元此外廣告費員役薪工煤價車租及佈置觀潮團場一切等約共需二千餘元該路凈餘四千元左右但本年因招待議員八十餘人所有車價餐費槪由該路供給約洋一千五百餘元則爲往年所無耳至於三天中一切設備極爲周妥觀客莫不滿意惟以船行迂緩稍爲不足且有建議明年改用小輪渡客此項辦法鐵路方面固亦鑒及徒以河淺橋多當此秋水漲盛之時稍大民船且難行駛若用小輪過橋必感困難故此議恐終難實行也 
[省議員電請免設駢枝機關]  
　　省議員楊成等因反對沙田總局屠總辦委人在滬添設辦事處特於一日由滬致電韓省長云南京韓省長崇鑒頃聞沙田局委秦中行在滬添設辦事處此項駢枝機關無益於國徒擾人民應請台飭該局停止進行免滋紛擾省議員楊成龐振乾王綱積祺東 
[外交部覆總商會函]  
　　述法軍扣留顏料交沙之經過 
　　總商會昨接外交部函云逕啓者上海德泰隆公司向德廠訂購顏料被法軍扣留一事前准貴會來電並附送西文定單到部當經本部函請駐京法使轉電該處法軍迅將該貨放行並函請駐法陳公使速商法國政府飭令放行去後茲准陳公使函復交涉經過情形到部相應照錄原件函復貴會查照「照錄駐法使館來函」逕復者接准本年六月二十七日函開關於上海德泰隆公司在德國定購顏料爲法軍扣留事請向法政府飭令放行等因查此案本館自接上海總商會電告後曾於六月一日派員持函赴法外部要求查照辦理嗣又由該公司駐德代表杜沛Ｄupry前赴法外部交涉數所有在廠製成顏料現已向法政府取得運輸出口憑照至本年五月内法比聯軍佔取顏料則法政府尙未交還美日兩國商人同一情形各該使館交涉亦無結果其法國所持理由㈠軍隊赴廠佔取顏料時德廠主不允指明他國貨品㈡所佔貨物爲數甚微總廠不獨尙有存貨可交亦有餘力繼續製造交貨茲除一面飭令杜沛將交涉經過情形詳報德泰隆公司外相應將最近法外部復函及本館駁函抄附即希查照爲荷 
[公廨續審搜查當舖鑽石案]  
　　比商隆興洋行西班牙商培納亨洋行被騙大宗鑽石後兩洋行延羅傑律師禀由公共公廨簽發搜查票會同捕房陸續在同益永昌順源匯源晋康鄭寳泰各當舖吊出鑽石遂控告各該當舖收贓迭次開審情形均詳本報昨日下午續審羅傑律師聲稱九月二十號由公堂發給搜查諭單即偕捕房中西包探前往晋康鄭寳泰兩當舖内搜出鑽石嗣見中西報紙登載該兩當舖主鄭鑑之致總商會信函其措詞大不利於原告當本案正在進行尙未决定之時該被告實不應發出此種函件云云被告鄭鑑之代表律師稱報紙登載此種信函其權操於報館但與本案進行並無關係云云而穆安素律師即聲稱敝律師代表一日本人到堂聲明因捕房在晋康搜去之鑽石係該日人所質應請諭令發還云云時俞襄讞宣稱本案有兩要點㈠原告控告被告當舖串同掮客用欺詐手段騙取鑽石㈠捕房起案之鑽石是否爲原告所有此兩點應由原告逐一證明隆興洋行之西人即上堂譯稱捕房起案鑽石尙未認明是否原贓羅傑律師乃請求將案改期被告律師反對並以原告控案一切過於攏統要求諭令分清控告俾易結束云云又據西探亨利上堂禀稱是日往晋康鄭寳泰兩家搜出鑽石帶回捕房即命原被告同至捕房辨認如非原告者當即交還被告云云中西官訊至此宣諭退庭今日下午續審 
[美按察使審凱雷洋行破產案]  
　　文匯報云昨日下午美按察使羅平吉氏審問凱雷洋行破產案許理律師代表債權人聲稱鄙當事人羅士學曾於被告宣告破產前提出訴訟應請先行判斷被告律師樊克令起而反對羅使諭先審破產案乃傳該行職員羅士氏梅彜爾氏等上堂供稱凱雷氏曾允各給五股其中一部份即係欠薪抵補並許爲董事但從未給過股票亦未開過董事會又傳凱雷氏上堂供稱目下股東僅渠一人除渠外無他董事渠投資二萬五千元伍特盤萊父子曾投資二千八百元但已陸續借支僅餘五百元旋宣告退庭另日宣判 
[華茶免稅展限之海關布告]  
　　江海關稅務司賴昨發第一零三四號布告云爲布告事現奉總稅務司令華茶運出外洋免稅辦法奉稅務處令准予展限至民國十四年十二月底爲止仰即遵照辦理等因奉此合特布告仰各商人一體周知此布 
[絲繭總公所開會紀]  
　　討論保障解絲條件 
　　江浙皖絲繭總公所因百多洋行解絲問題於昨日（二日）午後三時復開同業會議到者計沈聯芳黃搢臣總協理丁汝霖馬岩青各議董吳登瀛奚雨臣各廠商黃吉文邱毓庭各絲號商等數十人由沈總理主席宣布開會宗旨略謂各同業承抛百多洋行九月份之期絲前因法公堂已派員代百多清理賬目恐該行無適當之保障售與别家故均不願照解嗣經議定俟洋商絲公會議定此後久保障解絲辦法至十月二十日後再行核議等情當經總所函致該行理賬員步維賢去後昨已接得復函大致謂各廠商如將期貨解交百多理賬員願負全責抑或將貨送交信孚大班麥地代收並請提早十天實行等語而上月二十四號本總所代表與洋商絲公會代表開聯席會議時立得爾會長允俟議定保障解絲條件後即行錄案知照本總所現該公會復函已到其暫定之保障交貨條件計分三項㈠各洋行收到絲貨後應於兩天内檢騐畢事㈡檢騐合格應將貨銀如數付給每千兩每日扣息三錢㈢檢騐不合格應由貨主將貨領回以上三條件各洋行均已通過至十月二十日止爲暫行時間至百多之抛貨交解問題應請同業討論辦法以便答復云當經各同業互相討論之下公决先由本總所將各廠商對於解貨及時間早遲等之意見函復理賬員後再行從長計議云議畢散會時已六時矣 
[商品陳列所化學工藝展覽訊]  
　　本埠商品陳列所於本年雙十節舉行第三次展覽會特向本外埠徵集各種分門化學工藝品並劃出下層地位分别陳列以資展覽計自籌備迄今已届數月各處送到出品甚多間有新發明之上品如亥成石棉公司之紙粕坭永亮晒紙廠之晒紙越南寳生祥和記之虫膠片天廚公司之味精等現該所因開幕期近一切佈置必須先事完備連日内部辦事人員極形忙碌本星期一起凡例定休息日亦仍照當辦公接收出品云 
[中華隊又勝美國隊盃]  
　　美總領事夫人給奬 
　　代表爲郝伯揚王衍慶陳如松 
　　上海萬國商團美國隊杯之比賽每年舉行一次計比賽者十七隊每隊所派代表平時對於射擊皆極有經騐者是以獲得此杯異常困難去年爲中華隊獲得此次比賽結果又爲中華隊獲勝九月三十日下午二時到塲者有工部局董事佛來明總副司令參謀長及外賓往觀者甚衆中華隊司令胡筠秋選派郝伯揚王衍慶陳如松爲全隊代表又派干庭輝爲預備代表當三君蒞塲時已爲多人所注重迨鐘鳴二下開始射擊在二五六百碼三墩各賽七響每人共賽二十一響均用最小牛眼靶是日東北風瞬息萬變光綫忽暗忽亮於射擊上非常窒碍比賽結果各隊代表比較中華隊二百碼多五分五百碼多十二分至六百碼終結共多十一分計足分三百十五分中華隊共射二百八十三分爲第一美國隊共射二百七十二分次之當時英美烟公司時事影片部在塲特攝影片擬下星期在卡爾登影戲園出演美國隊在營房特備茶點并請美總領事夫人給獎是日美國隊又與萬國比賽各國派代表一人中華隊派郝伯揚爲代表結果爲萬國勝此日總計全塲比賽個人足分爲一百零五分推中華隊代表王衍慶九十九分爲第一云 
[第六次演說競進會之籌備]  
　　地點在南通 
　　江蘇省敎育會昨爲籌備第六次演說競進會特致函全省各中等以上學校云敬啓者本年第六次演說競進會定十一月二十四五兩日假南通通崇海泰總商會議事廳舉行一切辦法另詳簡則及細則合亟函達務請貴校加入通知各生先期自行擇題練習由貴校於十一月二十日以前選定一人將姓名演題等復示本會並知照該生准期到通無任企盼專頌公安附簡則細則各一分江蘇省敎育會謹啓十月二日 
　　（第六次演說競進會細則）十二年十一月㈠演說題由演說員自行擇題（預賽當選者决賽時仍用預賽題）㈡會期十一月二十四日預賽二十五日决賽兩日上午九時起乙組演說下午二時起甲組演說㈢地點南通崇海泰總商會㈣演說員每校一人㈤演說時間預賽每人五分鐘（滿四分鐘由計時員按鈴知照一次滿五分鐘再按鈴一次即終止）决賽每人十五分鐘（滿十四分鐘由計時員按鈴知照一次滿十五分鐘再按鈴一次即終止）㈥各組與賽員之選定預賽甲組選六人乙組選十人决賽甲組選三人乙組選五人㈦主席及評判决賽主席張季　先生預賽主席袁觀瀾先生評判甲組决賽及乙組預賽黃任之劉湛恩張叔良三先生乙組决賽及甲組預賽朱經農章伯寅沈信卿三先生㈧贈品决賽當選甲乙組第一名紅色優勝旗第二名黃色優勝旗第三名藍色優勝旗乙組第四名白色優勝旗第五名黑色優勝旗均留存本校紀念另備大銀盾一座每年鐫優勝員姓名及其校名留存本會紀念（附演說競進會簡則）十二年九月修訂「第一條」本會由江蘇省敎育會組織曾以江蘇境内中等以上各學校同程度之學生爲會員「第二條」本會分組演說以大學及高等專門學校學生爲甲組各中學校各中等職業學校各師範學校學生爲乙組「第三條」本會於每年十一月内由江蘇省敎育會定期舉行先兩個月預定演說細則通知各校「第四條」本會演說員以能操國語爲及格甲組最優勝之三人乙組最優勝之五人由江蘇省敎育會贈以名譽之紀念先期舉行預賽甲組選定六人乙組選定十人「第五條」本會演說員以各校各組學生先在本校比賽之結果每校選出一人「第六條」本會集會地點每年由省敎育會就交通便利之地指定之演說員旅費由各校以公費開支「第七條」各縣敎育會得比照本會簡則以本縣小學校及同等學校之學生組織演說競進會「第八條」本簡則如有未盡事宜由江蘇省敎育會修改之本會對於各校練習演說之意見㈠演說之目的非專　選出優勝者起見當普及於全校㈡爲練習國語起見演講時一律須操國語㈢普及方法先由本組分組比賽再以各級優勝者比賽㈣比賽次數由校長酌定以多爲貴藉資熟習 
[新任日本海軍司令由滬赴漢]  
　　否認組織長江聯合艦隊說 
　　新任日本第一遣外艦隊司令官野村少將已於前日乘熊野丸來滬日本駐滬海軍武哨杉坂中佐亦與之同來野村定於今日乘日輪鳳陽丸赴漢口就任昨曾有人訪野村叩以組織長江聯合艦隊以資警備之意見氏謂向來未聞此項消息此事果眞實行則係重大的國際問題非研究華盛頓會議之條項不可斷不僅爲海軍問題云 
[縣聯會委員會常會紀]  
　　昨日下午縣聯會委員常會在小花園事務所内開會到者爲委員長李味青委員孔照晋傅遴狄恩霖俞惟玨方家珍待數人並有常熟縣議員黃謙齋等對於委員長李味青提出十五條議案（議案已見昨報）一致通過日内即將製成請議書提交省議會請議此外並曾提議開濬吳淞江問題以及太湖水利問題云　 
[南工巡捐局常會紀]  
　　議决四案 
　　滬南工巡捐局於昨日午後兩時開常會到者有董事陸伯鴻姚子讓姚紫若穆抒齋李詠裳顧馨一朱吟江王一亭沈信卿等首由局長將各種議案提出討論之下議决案四則茲爲照錄如次㈠議工程處呈請方斜路改爲五丈案議决准照原呈所議改爲五丈仍令工程處將兩面收進路綫妥爲修改截灣酌取直勢公道處置候下期交議决定簽名㈠議工程處呈請增訂修理執照章程三條案議决照原呈通過㈠議永寧路桃園路學前街原定路綫現擬改爲三丈案議决均照三丈通過㈠議薛家浜塡浜餘地一號地二畝二分半以子母相生變價定價每畝一萬二千兩議决通過 
[友華銀行滙市報告]  
　　昨日友華銀行滙市報告云一日倫敦大條銀價近期長一二五遠期○六二五紐約銀價漲至六角四分半倫敦紐約間滙價縮爲四元五角四分二五今日此間匯價掛牌英鎊長爲三先令一便士二五美金長爲七十元五角日金跌至六十九兩七錢五分餘亦隨以俱動晨間市况穩定英鎊售價十月份三先令一便士二五十一月份三先令一便士一八七五十二月份三先令一便士一二五美金售價近遠期均七十元五角日金售價爲六十九兩一錢二分半午後英鎊掛牌縮爲三先令一便士美金隨縮至七十元日金漲爲七十兩二錢五分於是市况頓平至收盤時英鎊售價已不能過十月份三先令一便士一八七五十一月份三先令一便士○六二五十二月份三先令一便士英金售價近遠期縮爲七十元三角七分半日金售價升爲六十九兩二錢五分銀行匯票定價英鎊三先令一便士八七五美金七十二元二角五分佛郎一二二○枚昨日倫敦銀市印度購進收盤市况穩定紐約銀市未有成交 
　　尙有本埠新聞等轉入後頁 
 
 

Page 15

 
 
第一萬八千一百七十七號;中華民國十二年 西曆一千九百二十三年十月三號
星期三 * *本埠新聞二 
[上海商業市況彙錄]  
　　金融 
　　昨日銀幣早市市價爲七錢二分零五毫午市又小跌至七錢二分零一毫二五較前日小二毫半中國銀行杭州運來洋二十萬元又由南京運來洋三十萬元又由清江浦運來洋八萬元交通由杭州運來洋十五萬元又由南京來洋八萬元各莊裝去蘇州洋十萬元又裝去嘉興洋十萬元又裝去硤石洋十萬元 
　　銀拆早市息價三錢三分午市收盤價二錢七分較上日小五分中國銀行裝去南京大條四百零六條又裝去杭州大條二百條交通裝去南京大條三百十六條 
　　昨晚止各銀行錢莊查倉庫存現銀二千三百二十五萬兩現洋三千九百二十七萬元大條二千二百三十八條 
　　公債票 
　　昨（二日）各種公債市况依然清淡票價因以日下金融公債現貨千元票開盤六十六元四角五分其後步趨跌落收盤六十六元一角半比前日掛牌價小三元六角惟其中有上期息票三元除去故實際祗縮小六角十月期前市由六十六元六角小至六元三角半後市初時成交價常盤旋於六十六元二角左右收盤計六十六元一角半比前日疲去五角十一月期結果比前日小四角收盤價爲六十六元四角整六現貨開盤五十元零六角比前日縮去五分其後雖稍有改動而結果毫無上落十月期前市由五十元零九角跌至五十元零六角半比前日收盤價低四角後市初略回高收盤價縮小至五十元零六角五分十一月期進出交易相等價極和平收盤五十一元一角計小三角十二月期毫無問訊致未做開償還八釐略有受主賣户方面非常遷就價格緣以步步改小收盤小至二十元零八角五分比日前縮去八角之譜七年長期計四十五元八角五年大票五十四元交易均屬寥寥故價少改變云 
　　國内匯兌 
　　昨（二日）内匯市價據華商銀行公會報告京津銀匯仍與前日市價相同洋滙漲高二角半北京公砝價計一千另五十三兩半銀元計一千另十五元二角五分天津行化計一千另六十一兩半銀元計一千另十四元二角五分烟台烟估續跌一元半價計一千另四十二兩五錢銀元仍計一千元漢口洋例掛牌價仍計一千另三十一兩五錢銀元則改長一元計一千另十一元五角成都九七平銀縮小十兩價爲一千二百二十兩萬縣銀滙改小五兩計一千另十兩重慶九七平銀勿動掛牌價計一千另五元而銀元均未通滙致價未開出宜昌滙欵清靜匯貼水無所上落計銀滙價一千另三十五兩洋滙一千另十六元此外匯價毫無改更云 
　　上海商業儲蓄銀行國内匯兌二日行市報告云今據京津漢來電各該埠銀滙均未動計京爲一千○五十三兩五錢津爲一千○六十一兩五錢漢爲一千○三十一兩五錢洋滙京未動津漢各漲一元計津爲一千○十三元漢爲一千○○九元五角保定唐山各漲一元同爲一千○十四元烟銀稍有跌落烟估每千兩合規元一千○四十二兩五錢較昨日小去一兩五錢川滙萬縣亦跌計九七平銀每千兩合規元一千○十兩洋爲一千○十元成都匯價仍未鬆動鎭江銀匯跌一兩計鎭平一千兩合規元一千○六十二兩其餘江浙等埠均無變動與昨市同云 
　　外幣 
　　昨日現貨外幣市價平定法郎票稍有交易價爲一角二分一釐而較前日行市略高二毛五分餘如英金票花旗票等交易雖稀惟價因標金市面趨高是以大都無所改動花旗票價一元九角四分由某銀行買進數千元美金票八元九角一分老頭票九角四分七均與前日相同無所交易羅卜票呆滯如前馬克交易亦稀市價均與前日相同云 
　　金市與匯價 
　　昨日星期二大條銀來電近期長二五遠期長零六二五十一月份標金開盤價較上日跌去七錢爲三百三十三兩五錢略高至三百三十三兩六錢未開先令時仍小至三百三十三兩一錢迨先令揭曉亦長二五餘有印滙大三羅比二五法滙大二五美滙大半元東滙小一分嗬滙大二盾半新滙小一分標金乃跌至三百三十二兩五錢又繼跌至三百三十一兩七錢各滙市况初與上日相等計銀行賣出十二月份先令價三先令一辦士一二五買進三先令一辦士二五又賣出十二月份美滙價七十元零半買進七十元零六二五又賣出十二月份東滙價六錢九分一二五買進六錢八分八七五標金買者極旺所以　漲一兩餘計爲三百三十二兩九錢移時又漸小至三百三十二兩二錢惟是時先令似有改縮之象致人心回好標金仍漲至三百二十二兩七錢嗣至十時之初先令改縮二五印滙小一羅比半法滙大二五美滙小二五東匯大半分嗬滙小一盾新滙大二五其時標金爲三百三十三兩銀行賣出十二月份先令價三先令一辦士零六二五買進三先令一辦士一二五又賣出十二月份美滙價七十元零三七五買進七十元零半又賣出十二月份東滙價六錢九分三七五買進六錢九分一二五標金乃又高到三百三十三兩六錢後小至三百三十三兩三錢後滙市各滙仍爲前價所以標金買者仍多價高至三百三十三兩九錢至收盤時市况略覺回平標金遂回小至三百三十三兩二錢收盤午後標金開盤三百三十三兩後畧小至三百三十二兩八錢先令揭曉弗動標金爲三百三十二兩六錢銀行賣出十二月份先令價二先令一辦士一二五買進三先令一辦士二五又賣出十二月份美滙價七十元零半買進七十元零六二五又賣出十二月份東滙價六錢九分一二五買進仍爲六錢九分是時標金略小至三百三十二兩四錢嗣後市况惟先令買價較疲美東兩滙仍爲前價故標金高至三百三十二兩八錢移時標金買者甚湧因聞先令又將改縮故同業中及大連帮等爭於購進標金竟轟至三百三十三兩五錢迨至三時三刻許先令又改縮二五餘如印滙小一羅比七五法滙小五法郎美滙小半元東滙大半分嗬滙小一盾半新滙大七五標金在初改時爲三百三十三兩七錢後又高至三百三十四兩銀行賣出十月份先令價三先令一辦士零六二五買進三先令一辦士一二五又賣出十二月份美匯價七十元零三七五買進七十元零半又賣出十二月份東匯價六錢九分二五買進六錢九分一二五故標金最高至三百三十四兩四錢後先令等市况並無上下標金亦漸形平定只有數錢之升降計小至三百三十三兩九錢後又高至三百三十四兩四錢旋　三百三十四兩三錢收盤時已五鐘矣 
　　紗花 
　　棉紗市面仍見平穩現貨各客帮雖有進　惟以雙十節前大選問題外間謠言不定人心惶惑咸不敢多買昨日星期二川帮未經購進其餘各客帮共買本紗二百餘包日紗三四百包公會小包售開二三十包現本紗日紗價皆平定無甚升降交易所標準紗價較上日好起三四錢永安紗廠開出十六支金城（紅線紮絞）大包二百五十包價一百五十九兩五錢扣們陰曆九月份期又開十六支金城（白線紮絞）大包二百五十包價一百五十六兩五錢扣們期同上均直接開與漢口帮溥益紗廠開出十四支地球小包二百包價一百五十三兩扣們期一個月出清日華紗廠開出十六支藍鳳大包三四百包價一百五十二兩五錢其餘各廠無開出大阪三品紗電報較上日漲起一元數角美棉電報現期好起十個磅音遠期好起七個磅音印棉電報朋搿爾好起六個羅比奥浮辣好起四個羅比白洛去好起五個羅比市面大勢客帮交易一則觀新花情形二來大局混沌必俟十月十號後方再活動也 
　　昨日棉業交易所通州棉花標準稍軟比前日小去一二錢紗廠聯合會報告有廣帮買進現貨棧交餘姚花一包價三十五兩三井洋行買進現貨棧交蔡甸花二百件價二十六兩五錢陳公茂買進現貨棧交新陜西花一百件厚生廠買進現貨送廠通州花二百包價三十九兩 
　　絲市 
　　昨日星期二本埠洋莊絲市又復轉靜廠絲美法各莊近期貨雖需胃仍殷然因華商已承抛足額無貨應市故無成交輯里乾經日前美莊雖有進意惟以來價較小並未談成而市上已盛傳梅牌等貨開出百擔行情祗扯一千二百七八十兩茲經詢諸該絲商云非事實不敢謊報黃灰二經昨仍無市交易寂然僅七里白絲計由廣帮購去祥豐牌金麒麟牌等零星現貨數包絲價則又較前增漲十餘兩云 
　　茶市 
　　昨日洋莊茶市交易稍旺路莊之珍眉珠茶英美各莊均見動辦珍眉成交五百十七箱高莊貨售盤七十兩中莊貨售盤五十二三兩市價較前日略爲堅硬秀眉市面依然穩固惟高莊之貨存底不多故無大宗交易昨市成交三百三十三箱土莊改製之貨約佔十分之七高莊售盤三十五兩土莊售盤自十二兩至十七八兩市價仍屬堅挺蝦目珠茶保昌洋行業已開辦成交五十四箱成盤五十二兩價格較上星期雖略爲見高然合諸成本實仍不敷甚鉅鳳眉娥眉業有走銷但市價仍低紅茶市面仍穩固昨市温州之貨成交一百九十箱價自二十八兩至三十一兩極爲堅硬土紅成交八十三箱售盤二十四兩較上星期亦略爲堅硬云 
　　呌莊 
　　昨日星期二輪値英商公平洋行第六百八十五次不限價拍賣之期計排列花羽綢素羽綢斜羽綢尺六元絨泰西緞細布市原布漂布等貨共二百六十四件計一萬一千一百五十疋比較中秋節上一期該行所拍之數少叫二件疋數則多六十疋本街各莊號及客帮買進者尙不寂寞所拍之價略有升減大勢因雙十節大選各省恐有舉動商界無不惴惴於心故市面平常云 
[福岡敎育團赴杭]  
　　日本福岡縣敎育會所發起之華南敎育視察團谷甚藏等二十一名已於前日抵滬當日在滬視察日本小學校公濟醫院等處旋赴杭州觀潮預定今日回滬續赴蘇州鎭江南京各處視察十日回國據該團長谷甚藏言該視察團之目的在視察中國之敎育設施敎育方針與狀况及爲敎育背境之名勝等又據該團員武藤直治言此行意在分科調查中國並日僑之敎育狀態人情風俗各國之殖民地政策及各國之產業（工業及農業）等調查結果將擇要發表又該團係福岡縣各中小學校長等所組織其團員姓名如下谷甚藏田生久田中嘉三武藤直治藤并建雄古賀武雄谷川忠直小澤信吉古賀改龜潮田幾之助安部久次大橋利基松熊孫三郎岡村勝七香月七次上野佐平次伊藤軍次西田章太郎田武文稅田義人泉原計太郎 
[縣敎育會推定敎聯會代表]  
　　滬海道屬縣敎育聯合會定於十月十日開秋季常會上海縣敎育會昨致李味青函云敬啓者滬海道屬縣敎育會聯合會秋季常會昨接寳山縣敎育會來函定於十月十日開會本會出席代表業經職員會推定除正副會長外復公推先生與朱有章二人爲出席聯合會代表用特函達届時務希蒞會爲盼 
[松江閔行間將設電話]  
　　松江至閔行前由各市鄕經董提議建築縣道馬路嗣因欵難籌措以致中阻惟松閔二處商業甚爲發達消息自宜靈通馬路旣未能即予建築故由松江電話局長夏甲三氏擬先設立電話以期商舖便於傳遞市價設立電話桿綫之路程已經勘定自松江東門起經華陽橋紫燈棚中度橋胡巷橋而達閔行計程三十六里一俟材料購齊即當開工安設云 
[滬閔汽車公司購地贖築馬路]  
　　滬閔南柘長途汽車公司現須自閔行對岸浦灘起經蕭塘而至南橋爲止接續築造馬路一道通行汽車以便行旅業將路綫測繪竣事惟經過所需之馬路地基刻尙未經購定該公司經理李英石君現以秋成已收劃用路基須趕速購置以便築造馬路預備明春通行汽車茲擬在閔行設立購地事務所就近核給地價一面函致奉賢縣出示佈告凡圈用馬路地基仍照部章給發地價所有沿途應設長途電話需用之電桿電綫磁瓶鐵板等各材料業由該公司分别採購預備於築路時開工安設並須在閔行南北兩浦灘各建碼頭一座另備小輪兩艘載送旅客渡浦往來至碼頭基址應以何處爲宜亦經派令周萬雄工程師昨往察勘以便先行建築云 
[閘北添設崗警之實行]  
　　淞滬警察廳長徐國樑日前通令閘北各警區着即預備設崗添警日昨（一日）由警廳行政科長撥出巡長六名巡士八十名夫役五名發往四區警署及一二分所並五區警署及一二兩分所按照前列之表　擇要道之所設崗巡站云 
[女權運動會徵求揭曉]  
　　上海女權運動同盟會自開始徵求會員後各隊徵求頗爲踴躍已於十月一日下午五時開會揭曉到者有沈儀彬黃紹蘭程婉珍舒蕙楨談社英陳毛娟蔡漢俠劉景芳蕭方珠胡韞吟楊陳芸芳等十餘人報告者共有十五隊計共三百二十二分以浙江隊沈儀彬徵求一百十六分（二十三人）錢數最多江蘇隊談社英徵求三十三人（五十二分）人數最多獎優勝旗兩面沈談二人各得其一其餘各隊因徵求者或旅行外埠或未到會報告故雖揭曉尙未能結束并聞該會已定於本月十號國慶日開成立周年紀念會改選職員并歡迎新會長隨議開會地點及秩序等等茶點散會已七時半云 
[合祀關岳紀]  
　　昨日（二日）爲秋季合祀關岳之期一切祭品祀節由松滬護軍使署令飭上海縣知事預爲備辦並通知與祭各官員各執事官遵照辦理在案昨日上午七時本邑文武官員均先後命駕至西門内關帝廟伺應淞滬警察廳特派警備隊在西門内外按段站守保護二區二分署牛署員派警士一排到廟彈壓驅逐閒人屆時何護軍使乘汽車戾止各官即迎迓入内稍事休憇即更換禮服其餘各官文官服大禮服武官服軍服魚貫入殿各依班次站立由贊禮官唱報禮節行迎神送神三跪九叩三獻之禮主祭官護軍使何豐林東序分獻官淞滬警察廳長徐國樑西序分獻官防守司令劉永勝軍署參謀長汪慶辰上海縣知事沈寳昌通贊曹頌孚正引曹翰亭分引賈叔香沈丹丞讀祝范麟書執事姚玉蓀錢遜齋朱伯華李頌唐金松甫徐泉蓀王稚眉等秩序頗爲肅穆祭畢時已八時各官即分道而散 
[檢廳嚴緝斧傷男屍案兇手]  
　　二十四保方十二圖地保具報剪刀橋河中有一受傷男尸請騐當經地檢廳派員前往騐明該尸手足紮縛頸項繞帶頭部受有鐵斧傷八九處之多實係仇殺諭令棺殮聽候緝兇等情已誌昨報茲悉此案昨經原騐之蕭檢察官將檢騐情形陳報車廳長請示辦理車君以此案仇殺兇手必多死者住處亦必與出事地點相去不遠昨午除選派法警上緊偵緝兇手外又備文移請各機關探警帮同協緝俾免兇匪遠颺云 
[槍害華捕案之呂阿福押五年]  
　　法捕房九十八號一道頭金線華捕劉四福於上年陽曆四月二十六號晚間巡緝至新租界天祥花園附近被盜匪潘德喜侯天友奚佐春呂阿福等開槍擊斃後由探捕將潘等拘解公堂判送護軍使署將潘侯奚三人執行槍斃外呂阿福一名發還法公堂訊辦等情已誌前報昨日由軍署將呂解送至法公廨請究先由捕頭上堂稟稱查得被告呂阿福前在捕房承認偕同潘等前往圖搶未成致將巡捕擊斃今將供單呈鑒詰之呂阿福供同圖賴聶　員商之法副領事葛君科呂押西牢五年期滿永遠逐出租界 
[汽車撞黃包車跌傷俄婦案]  
　　文滙報云本年三月中某汽車行汽車在霞飛路撞一黃包車將乘車俄婦掀出受有重傷刻該俄婦延胡薩律師具訴英按察使署要求賠償損害七千五百兩由陽納爵士於今晨開庭審問 
[江淮同鄕會建築會所近訊]  
　　推代表催繳會欵備用 
　　江淮旅滬同鄕因籌辦利羣事業特建築會所爲辦公之用刻已開工建造復於前日下午八時開會計庶務交際文牘各股幹事會議到者計成夑春徐文濤顧竹軒張瑞記梁瑞亭鄭緘三劉錦山江寳棧徐正和顧松茂姚畏青等二十餘人由顧竹軒主席報告建築情形現已將墻脚三合土做好第一期付欵業由主任徐文濤徐良弼石萬昌三君如數付給不日第二期又須付欵應如何付給請公决繼由劉錦山鄭緘三王寳棧等討論僉謂去歲徵求曾各隊存欵尙有七千餘元應請推舉代表數人向各隊接洽請其從速措繳以備工程正用遂當塲推定成夑春鄭緘三劉錦山梁瑞亭王寳棧等五人爲代表催欵復由成夑春鄭緘三二人報告前月往南京與同鄕省議員朱德軒張繼高等接洽募捐情形並云朱張二君皆熱心擔任募捐巨欵以資臂助且擬遄回清江浦與馬伯良鎭守使商請捐助或代募大宗欵項以盡桑梓義務而爲該會辦理敎育實業之基本金云 
[法廨署假期滿]  
　　即日起開訊民事案 
　　法租界會審公廨民事堂期前因暑天停訊而弄事堂期由聶陳兩讞員輪流訊理茲因暑假期滿即日起開訊民事仍照向章辦理 
[任小山赴杭即返]  
　　滬寗滬杭甬兩路管理局局長任小山於前夜由滬乘坐花車附掛由滬開杭之十二號夜快車赴杭晋謁盧督辦昨晨（二日）復由杭乘坐原花車附掛杭來之三號特别快車返滬云 
[續誌青蓮閣之兇劇]  
　　受傷人楊老三業已殞命 
　　句容人楊老三前晚在四馬路青蓮閣茶館樓上與人衝突致遭刀傷肚腹旋由九百三十號巡捕將楊送院醫治並拘去甲乙兩人等情已誌昨報茲悉當時逮入捕房者實祗一人名林根生因索欠起衅楊自送至仁濟醫院以後受傷甚重不及醫治當即身死捕房得報派探將尸車往虹口斐倫路騐尸所昨午稟請公共公廨李襄讞會同美阿副領事蒞所檢騐之下升座公位捕房將楊帶案並聲明死者尸屬調查無着中西官以旣據查無尸屬諭飭地保報堂給棺領尸收殮發　　　候尸屬認領被告林根生押候解廨訊辦 
[浦東楊家宅之姦案]  
　　賃居浦東楊家宅向業碼頭小工之通州人楊阿順因其妻曹氏於上星期潛逃前日經楊訪悉係被作　媒之寗波人史袁氏藏匿家内楊於是晚十時糾合多人前往花園石橋後面土地堂地方袁氏臥房内將曹氏尋獲並見一男子名桂泉與曹氏同臥一榻楊即着人看守一面馳報三區崗警協同將史袁氏楊曹氏連同姦夫嚴桂泉併解至署昨經曾署長訊明情節於午後備文押解地方檢察廳訊辦 
[竊花被追落河身死案續聞]  
　　檢廳已派員相騐 
　　浦東三林塘婦人張趙氏訴孫丫頭追趕伊夫張順新失足落河溺斃尸已撈得請求伸雪當經縣警五分所將案内人證函送地檢廳請騐並經二十四保六圖地保孫錫生同報到廳候示各情已紀昨報昨晨該廳張檢察官飭傳尸妻張趙氏及該地保等到案據該氏訴稱舊曆本月十七夜附近鄕人孫丫頭誣指丈夫張順新竊伊田中之花竭力追趕但丈夫素性懦弱一時不察奔跑不知如何墜河溺斃茲已查明與人無尤要求免騐該地保亦伸訴前情質之孫丫頭供稱張順新如何身死民人實不知悉張檢察官得供諭曰該氏所請免騐未便照准判令該氏等退去孫還押下午張君帶同沈騐員及法警錄事等渡浦換乘長途汽車蒞鄕相騐 
[調戲婦女之干涉]  
　　某營營長鄭蘭芝任邱人住閘北鴻興坊前日晚間與甬人李鶴清同坐某路電車見李調戲同車婦女喝阻不服致起扭毆下車後由鄭鳴警將李拘入五區經馬署員質訊之下李承認因酒醉所致奉判解科核辦 
[扭控拐子]  
　　住居太陽廟之泰縣人馬元强張小狗子前日扭張春林張黃氏至四區控稱民媳馬張氏日前被張等拐走藏匿小沙渡地方昨已尋回今由該氏之兄小狗子將拐子尋獲請究經劉署長質訊一過轉解司法科究辦 
[指控母子串拐媳婦]  
　　張蘭洲前延農復律師代表投法公堂控曹維新曹潘氏母子兩人串拐媳婦張季氏一案昨又提訊被告由雷聲布律師聲稱被告與季氏由蘇州來申後即囑令季氏回家現匿何處實不得知請求准予被告交保出外限尋到案等語曹潘氏供兒子所爲之事婦人毫不知情求宥中西官判曹潘氏罰洋十元曹維新交六百元人銀並保出外限一個月内尋交季氏到案再核 
[售牛奶一再作僞之押儆]  
　　朱渭平在倍開爾路五十一號門牌開設金山牛奶棚專將牛奶刮去奶油攙入冷水欺騙買主混售漁利經衛生處西員查出被傳至公共公廨罰辦已有多次朱仍不悛改作僞如故前日以被該西員覺察昨晨將朱傳至公堂工部局法律顧問梅脫蘭律師到堂請求嚴辦質之朱供詞支吾中西官以朱係過犯判决監禁西牢一個月示儆 
[日人騙取貨物]  
　　日本人鈴木次郎因用欺騙手段向福州路一百二十一二號門牌萃泰祥洋貨店中騙取値洋七十五元之嗶嘰香水等物被控於總巡捕房昨晨由探謝水泉王金壽將該日人拘獲並查得尙有騙取南京路二十四號門牌華革和皮件店内値洋一百餘元之皮鞋等物將該日人解送日本領事署因捕房尙須調查有無别案禀奉日領諭將被告押候查明下禮拜二訊核 
[索債不得圖盡之獲救]  
　　寗波婦人丁縬氏前日在北蘇州路自來水橋堍投河尋死被巡捕查見亟爲援起帶入捕房轉送公共公廨暫行看管昨經中西官提審據氏供稱有傅成根者欠伊洋一百六十元聞傅在兆豐路開設小烟店因來滬索債詎遍覔不得旅費用盡是以投河等語問官得供諭將該氏函送寗波同鄕會資遣回籍 
[泥匠猝斃免驗]  
　　泥匠蔡阿妹前日下午在牛莊路二十七號屋内工作忽爾倒地猝斃當由同伴報告老閘捕房飭探朱漢波將尸舁入虹口斐倫路驗尸所報請公共公廨中西廨員會騐昨由尸兄蔡阿來投捕房稟求免騐捕頭得稟派探查無别故允即轉稟中西官准予免騐業已自行棺殮矣 
[滬杭車中途查獲烟土]  
　　滬杭甬鐵路前日（一日）自滬開杭之三四慢車駛至中途經車員查獲無主認領烟土一包檢視全屬私土計共八小包每包重約一兩共値價洋百元左右當經該車員騐明加封解送該管局長核辦矣 
[私帶烟土罰鍰]  
　　翁福生王爲才兩人於前日私帶烟土行經法租界適爲包探查見以翁等形跡可疑上前抄出烟土帶入捕房諭令交保昨日傳至法公堂請究先由捕頭稟明前情並將烟土呈鑒詰之翁王兩人供稱實係自己吃食不敢私販求宥中西官判翁王兩人各罰洋七十五元充公烟土没收 
[燕子窠破獲罰鍰]  
　　老閘捕房西副捕頭漢密司於前日下午帶同二百零一號西捕在勞合路三百七十號屋内查獲燕子窠一所當將其主蔡寳琴與婦人陳林氏烟客李林生王阿二等連同烟具一併帶入捕房昨解公共公廨經中西官訊實判蔡與林氏各罰洋五十元無力分别各改押一月烟客各罰洋三元一併充公烟具銷燬 
[妓院容留幼女罰鍰]  
　　公共捕房專查妓院之中西巡捕於前日午後查悉廣西路樂餘里五百九十一號門牌妓院妓女林老二房内容留十四歲幼女周杏花違章當將林妓與女一併帶入捕房奉飭女送留濟良所林妓存洋一百元保出候示在案昨晨由廨提訊即據中西兩捕上堂訴明前情訊之周女供年十六歲在該妓院内爲婢並不爲娼云云而林妓供詞含糊又據女母周王氏投訴伊女並不賣娼要求給領經關讞員核供商之美雅副領事判女交其母具以後永不入妓院切結領回林妓容留幼女違章屬實着罰洋四十元充公示儆 
[兩汽車夫違章罰鍰]  
　　汽車夫金阿其朱桂生兩人前晚駕車至法新租界誤走路綫不聽指揮先後由七十八號三百四十五號兩捕查見以金等有違禁令爰特抄錄號碼回稟捕頭於昨日傳至法公堂請訊先由捕頭上堂稟明前情詰之金等同供民人自知不合求宥中西官判金罰洋十五元朱罰洋十元充公以儆 
[徐木生强欲歸宗行兇之控究]  
　　浦東塘橋婦人徐張氏生有二子其次子徐木生今年三十歲已入贅與某姓近來木生忽然回家歸宗該氏與氏之長子大爲反對木生不服在家爭吵將母打傷隣人不服鳴警將木生拘送三區三分署移送地檢廳訊辦 
[攫金挖耳押三月]  
　　婦人許李氏前日行經虹口武昌路被寗波流氓丁阿根　去金挖耳一支嗣由包探車學　　獲人贓昨解曾審公堂中西官訊實判决丁押西牢三個月以儆 
[招領已壞汽車]  
　　前日清晨凝河路也是　門口停有汽車一輛到晚無人顧問經　警上前察得開機已壞乃央人用力將車拉入一區三分署稟明焦署員飭警調查失主來局認領 
[汽車傷人三則]  
　　昨日上午十時許某號汽車駛經南京路撞倒江北人朱凡之碾傷腿足由老閘捕房二百四十一號華捕到來抄錄汽車號碼另雇車送受傷人往仁濟醫院醫治一面歸報捕頭候示又有某號汽車於昨日下午二時許駛經愛多亞路撞倒平湖人王阿毛頭部等處受傷由大自鳴鐘法捕房五十號華捕將汽車拘入捕房捕頭諭着送受傷人往仁濟醫院醫治再核又有寗波人王得羅昨日下午四時許在江西路行走被汽車撞傷　腿等處經老巡捕房八百二十三號華捕到來送入醫院醫治一面將汽車號碼抄錄呈報捕頭候示 
[公共公廨訊案彙錄]  
　　昨日公共公廨訊理之民事訟案併記於下（一）少婦陳秀貞延海德禮律師訴其夫毛錦湖虐待案結果給諭被告本案未判决以前不准虐待原告並將原告堂費免去（二）陳戴山訴曹裕卿租地期滿覇佔不還案結果改期候飭傳陳晋華陳根華到案提前再訊（三）永安隆號延羅傑律師聲請破產案結果王國衡九月十三日之請求狀註銷（四）王潛慶等訴張佐邦合股開設絲廠賬目糾葛案兩造代表甘維露雷聲布羅傑三律師對於解决本案應用何種手續問題辯論良久無結果（五）義昌盛木號延朱樹楨律師訴浙江路天興鞋店欠木料價洋案被告否認欠欵經朱律師提出被告蓋印之回單簿証明結果着被告償還原告洋七十八元零五釐並堂費（六）振森木號延朱樹律師訴劉興記欠貨洋案結果被告交案二十元交原告當堂具領其餘之欵限十四天還清完案（七）韓榮發訴周華臣欠借洋案結果飭被告並傳保人孫順發陳伯英到案執行堂諭本案保人沈筱雲原告請爲取消應照准摘釋（八）婦人張氏訴莊友山擔保借洋案結果改期兩禮拜如該被告仍不到案准缺席判决（九）石潤夫訴屠星貴欠借洋案結果被告交尋常保出外仍照前判履行（十）陳聚仁訴王阿四將馬撞傷伊之身體請求賠償損失案結果註銷（十一）蔣季平訴許均揚欠洋案結果註銷 
[誌謝]  
　　昨承銀行週報社惠贈第三一八號「銀行週報」一册謝謝 
來函 
[菲美洋行來函]  
　　頃閱報載訂購麵粉之被騙一節載有掮客鄭子君向美商菲美洋行訂購麵粉一萬一千包付去晋安等莊票二萬一千八百九十兩而棧單不交洋人已遁逃云云讀之深爲詫異查敝行從無掮客鄭子君訂購麵粉亦無收到莊票情事恐係另一菲美洋行亦未可知惟事關敝行名譽信用深恐各界誤會除登申新兩報廣告鄭重聲明外用特函懇台端登入來函欄内更正無任感禱此頌撰安菲美洋行洋總理德勒氏謹上十月二日 
 
 

Page 16

 
 
第一萬八千一百七十七號;中華民國十二年 西曆一千九百二十三年十月三號
星期三 * *   
 
 

Page 17

 
 
第一萬八千一百七十七號;中華民國十二年 西曆一千九百二十三年十月三號
星期三 * *本埠新聞三 
[湘繡貨陸續運滬]  
　　三馬路畫錦里長沙錦華麗湘綉莊近因總莊受軍事影響所出綉品銷路頗滯故陸續由湘大帮運滬廉價發售其名人對聯在平時售八九元者今則祇售六元左右各種壽婚禮品及日用綉件均較平時更廉近日採往南洋羣島各埠及美屬舊金山銷售者甚多故該總莊雖略因軍事影響受損而滬莊銷出則反增多云 
[國貨橡皮用品運到新件]  
　　南京路四九零號陳嘉庚橡皮公司現自總廠運到大批橡皮用品黃包車輪甲種每付十二元乙種十元橡皮雨鞋每雙一元六角帆布雨靴乙種每雙二元甲種二元二角連日購者甚衆經理陳君玉壺與職員傅君定國前赴京津等處考察商業及各分行情形現已由京抵漢口並將至南京鎭江考察約十餘日後可返滬現滬行事務由陳篤廣鄭組新陳祖林君等擔任云 
[陽光出口行之創設]  
　　現有留美華僑組織上海陽光國貨出口行於海寗路該行總理不日往粤調查商業至回滬後再編纂陽光季刋云 
[織造廠籌備擴充]  
　　偉士織造廠在滬開設已三載所出各品頗佳廠主爲章君偉士現正力謀擴充營業云 
[德貨减價尙餘五日]  
　　南京路中德商店自遷入新屋以來前二星期運到之各種貨品已將售罄現又有到精美玻璃花瓶多種色分藍白青紫綠等瓶之外面更以銅絲綴成花卉燦爛奪目陳諸案頭更屬美觀尙有玲巧粉缸分玻璃磁器二種取價甚廉其餘留聲機器德國熱水瓶等仍廉價出售惟該店遷移廉價祇有五天云 
[寳善街新設藥局]  
　　五馬路寳善街東首用必應丸散藥局陰曆本月二十四日正式開幕特别贈品十天凡購該局本牌出品各丸散油丹買一瓶或一盒送一瓶一盒至九月初四日爲止該局兼代理别家字號藥品亦一律八折出售云 
[電氣用品續到一批]  
　　先施公施三樓電氣部前曾運到理髮店用之摩沙電面機數具現第二批新貨又到尙有洗髮電機一種亦可隨意移動上落自如完全不用人力靈便無比其餘輕便之皮箱具機面摩沙機及新發明電波治療器均已陸續到齊云 
[永安鞋部之新貨]  
　　永安公司西鞋部新到英美國大批各種紋皮靴鞋價格由十一元至二十二元半皮質堅固欵式趨時又到有男女式絨足蓋顏色俱備頗合深秋初冬之用云 
[恒豐昌舉行廉價]  
　　北四川路橫浜橋左恒豐昌洋貨號每届秋季舉行廉價三星期今又値廉價期間經理李君賢芳預備各種洋貨布疋花色殊夥售價甚廉本廠各色布疋價格尤廉該號平時本以售各種布疋爲大宗云 
[「英雄氣短」之著名導演員]  
　　凱斯鼐蜚聲於美國電影界 
　　凱斯鼐（ＬorisJGasnier）爲美國電影界著名導演員之一生平導演之名作計有二片一名Kismet共有十本今春曾在愛普廬影戲院映過譯名曰「丐女作皇后」内中著名演員爲奥刺史甘納（ＯtisSkinner）一名TheHero（即現在上海大戲院開映之「英雄氣短」）内中情節皆根據美國名著作家愛茂蘭撲德爾Emrtypottle所撰之小說且曾編爲舞台劇故在美國(BrinsMantle) 
頗有聲譽美國著名評論家孟德爾（ＢurnsMantle）嘗在其年刋中著論文謂愛茂蘭之「英雄氣短」一劇可稱一九二一與一九二二年中最佳之戲劇云至此片中所選之演員尤屬可觀如克拉斯GastonClass（在「富人之妻」片中見之）女伶白褒賴雪麥BarbraLaMatr（即演「貧人之妻」「花情蝶義」之女伶）聖波雷JobnSainpolis（「忠信之華工」一片中見之）等皆屬滬人士能憶及之電影明星云 
[葛雷菲斯新片已開映]  
　　葛雷菲導演之『亂世孤雛』(OrphansoftheStom）一片業已於前日（十月一號）起在卡爾登影戲院開映上星期中曾作一度之試映爲數共十二本開映時間足有二小時之久演員有麗琳甘熙及其姊桃樂賽甘熙蒙脫勃羅（MonteBlue）等茲記該乍之内容於下 
　　其劇情大略爲有茄立達者新產一女因家境貧寒無力育兒乃抱而外出適値大雪至一處方欲棄之忽見其旁已先有一嬰兒在茄立達乃趨前吻其手覺氷凍不可親乃轉念已兒側隱之心頓起棄兒之心忽滅於是並抱兩兒而歸探其所得之兒之懷中得錢囊一内陳金若干元又表照一枚内有字條一上云此女名羅艶施請救之因即以羅艶施名之已所生之女則名恩麗德及漸長恩麗德與羅艶施雖非同母所生然親愛異常視同姊妹羅艶施因雙目失明平日步行惟恩麗德是賴後知巴黎有名醫善治盲人因就焉於是發生以下種種之所遇當恩麗德與羅艶施赴巴黎時途次遇侯爵出游侯爵驚其艶設法命人挾之恩麗德不知也復前行天色漸晚街燈如豆姊妹二人人地生疏莫辨街道忽而暴徒數人蜂擁而出將恩麗德捕去羅艶施驚極狂呼夜深人靜何人聽聞摸索而前不能得未幾至河濱苟再向前一步者則此生已矣幸爲一修剪匠披挨所見急前扶之會披挨之母傅姥至乃率之而返家傅姥者貧而丐者也旣得羅艶施迫其爲丐相率至街中羅唱歌而傅索錢日以爲常恩麗德旣爲彼等虜去後獻之於侯爵適是日爲侯爵宴會之期賓客咸集跳舞樂隊熙熙壤壤觥籌交錯忽而暴徒與恩麗德至是時也恩麗德嘗神志昏頽不省人事未幾漸蘇及起坐之後覺身處異地四顧無羅艶施其人狂呼欲出侯爵等又重圍之不使出衆皆不敢與侯爵抗忽有一下組爵臣名華特雷者心抱不平趨前與侯爵劍戰侯爵敗華特雷乃偕恩麗德奪圍而出因詳詢其家世恩麗德舉實以告華特雷乃居之於勞勃斯家中並親自爲之覓羅艶施恩麗德因得與談登相識當是時也雷納伯爵爲華特雷說婚華却之蓋已與恩麗德發生戀愛上之關係矣伯爵夫人因親自訪恩麗德於其寓所以覘其所愛之人言語之間覺恩麗德處處可人而又注意於其所言及之羅艶施蓋伯爵夫人於未適伯爵之先曾嫁一平民生一女爲族中人殺其夫奪其女而擲之街中此女何人即羅艶施也正談話間忽聞街頭有呌唱聲恩麗德以其聲韻之熟耳也乃出而視之固羅艶施也喜出望外正欲下樓與羅艶施叙述闊别後之詳情而警察至矣捕恩麗德去羅艶施則仍爲傅姥帶還巢穴及至此時法蘭西貴族勢力日大民間不堪其苦於是革命軍起義談登（蒙脫勃羅飾）被推爲全軍首領勞勃斯則反對之其後恩麗德等臨審勞勃斯坐於審者之旁時時以手向頸間作一畫狀蓋暗示斬死也後經堂上判决華特雷上斷頭台恩麗德因藏匿貴族以治同樣之罪會談登至急請於堂上將恩麗德寬釋至出而恩麗德已赴斷頭塲塲之四周觀者盈千每一罪人於解上台之後則有人宣布罪狀未幾輪及恩麗德談登之馬疾馳而至卒救恩麗德出險華特雷亦同時釋放數年之後羅艶施盲目復明恩麗德乃與華特雷成親羅艶施則不忘披挨救己之功亦與結成眷屬云 
　　此片脫亂於『兩孤兒』（ＴwoOphans）一劇情節極佳甘熙氏姊妹即飾片中之兩孤兒麗琳飾恩麗德桃樂賽飾羅艶施麗琳之各種表演無疵可言當被人舁至侯爵處時及聞羅艶施歌聲而出視等幕悲慘情形一一表演入微至其後判决死刑狂呼羅艶施手足無所措觀之令人心酸上斷頭台之時誰不爲之下淚麗琳一悲旦也此劇之情節曲盡悲哀故麗琳演來愈見精采 
　　侯爵乘車出游途中將行人撞倒問御者曰馬傷乎其蹂躪平民一至於此描寫貴族之勢力高至如何程度經此微微一點已和盤托出至其後開園游會時園門之外貧民纍纍托鉢乞食而不可得園門之内則杯盤狼藉其食未半而即棄之之食物或即足飽此纍纍之貧民世界上之不平等往往如此 
　　此片之攝影則又爲極純粹之葛雷菲斯式如開園游會時其中除應有跳舞等外復有五色之焰火影片亦隨用彩色片但見五色飛鵝游蕩空中爲其他片中所未之見者令人望之而發生美術思想者不少又其中攝入之斷頭台亦較德國片『皇后末路』中所攝者爲明晰又有路易十六自宮而出高廓廳堂四周牆壁皆有極精細之雕刻地板則光可鑒人據云悉照原有物所特築者惟此二處在全片中祇占極微部份是則可見其費用之浩大良非虚語　　 
　　近年以來我國人雖不能自製極佳之影片以應社會之需求然觀者之目光則幾與歐美人相等故春申江畔各電影戲院皆竭力競映佳片要以非此不足以饜觀者之望歷觀近年來每逢葛雷菲斯之片開映之時萬人空卷甚形熱閙則此片之能受人觀迎自在意中事耳（周） 
[「不幸之婚姻」影片述評]  
　　星期一之夜觀「不幸之婚姻」於申江第一次七時開映先演卓别麟之Ｖagabound及日人所攝之日本地震情形至休息以後始演此片茲記之於下 
　　其劇情大略演一磨坊主人藍姓者家中富有膝下祇一兒名費立伯日常與一孤兒名艾魯克者相嬉戲艾幼失怙恃受撫於一鄕人有李愛娜者芳容婉變嬌艶旡比艾費二人皆屬意之以常人之意度之愛娜必適於費立伯方不負此生孰知愛娜則不然與凡女不同竟與艾魯克結婚不數年而子女成行矣家中之擔負益重艾魯克自知非竭力經營者必將觀某子女之爲人奴𨽻矣會有某船主談及謂苟隨彼出外營業者其富可立至或且可與藍姓相比較於是出外之志益决束裝就道愛娜親自送之至海濱直至帆形消滅始含淚而歸一年復一年艾魯克音訊全無生死未卜實則艾魯克固安然存在且營業極稱順手眞滿載而歸不意轉舵菲洲暴風雨爲災舟子不知所措艾魯克因飄流於無人居住之荒島當是時也費立伯適造艾魯克家愛娜眞痛極涕泣費乃詢其詳且許以金錢上之接濟旣久情不自禁竟向愛娜乞婚愛娜許以一年之後苟艾魯克仍無消息者則將許之光陰如箭歲月易過一年之約期已届愛娜更請寬延數月至期艾魯克仍一如往昔音訊杳然不得已乃與費立伯成婚旣而即生一子艾魯克其後得另一船之救助仍歸家鄕土未改人已全非且探知愛娜已下嫁費立伯遂氣憤而絶云 
　　阿爾佛蘭（ＡlfredPaget）懷蘭斯飾費立伯麗琳甘熙飾李愛娜三人幼年時代由另三幼童扮演極稱自然表情亦佳費立伯在失意之時垂頭喪氣神昏等情及李愛娜從中勸兩人媾和諸幕成人飾之亦不過如是 
　　三人嬉戲之時忽而李愛娜之母喚之還未幾費立伯亦爲老父所招二人歸後父母皆親愛之異常獨艾魯克一人因勿怙恃雖撫育之鄕人旋亦呼之回家然厲聲呼斥之是極言世界上孤兒之苦令人歎息者久之 
　　麗琳去李愛娜多演婦女時代所飾幼女時代極少祇開如數幕奔走跳躍拾石爲戲不知愛情爲何物人之詢以此意者則羞慚而趨避天眞爛漫極臻上乘 
　　葛雷菲斯祇導演而不實演推此劇中有彼小小一段占片約五六十尺飾磨坊主人惜其後始終未出場雖然我已窺其風采矣 
　　此片不祇寫金錢與愛情之奮鬭愛娜初與艾魯克結婚是則愛情已克服金錢矣迨後艾魯克一出不歸費立伯以金錢接濟雖愛娜一再勉守其結果卒爲金錢所戰勝人至窮困之時往往如是金錢之造孽亦大矣（伯長） 
 
 

Page 18

 
 
第一萬八千一百七十七號;中華民國十二年 西曆一千九百二十三年十月三號
星期三 * *[評麥茂蘭之「玫瑰花」片]  
　　電影界中之擅舞蹈術甚多而能傑出一時者則絶尠就吾人所知者除凱斯脫爾ＩreneCastle而能與之相頡頏者僅麥茂蘭一人而已麥茂蘭貌艶而秀體態輕盈不僅擅舞術且富有電影天才表演各種戲情無不入微而最擅長者即飾蕩佚不覊之態其影片到滬不多就其著名者言之僅有「孔雀女」「迷魂舞」數劇均在卡爾登影戲院開映近在該院出映之玫瑰花一片亦其傑作也 
　　麥於此劇中飾一歌女的似其身分時而狂喜時而嬌嗔風流倜儻不拘形跡即一顰一笑亦似含有極大魔力此劇中麥之跳舞前後凡數段格式各有不同較諸孔雀女」「迷魂舞」二劇尤見精采斯片原名ＢroadwayRose譯意爲百老滙路之玫瑰花百老匯路者俱樂部之總稱也女郎芳名玫瑰花以舞蹈爲業時出入於俱樂部中路花閒草任人攀折一時富豪公子爭趨若鶩致引起情海風波故人以是名之 
　　此片開幕時爲一寓意畫隱括全劇主意畫中爲一蛛網張於樹間一女郎衣玫瑰之衣頭戴花冠延樹而下戲舞於綠天深處步步生姿若誘彼無識飛蟲蹈網而死所謂美色愛情者均可作如是觀也後即入劇之本文首攝俱樂部之形勢時衆人方嬉戲或獨坐品茗或羣作游戲中有少年海搿風度翩翩雅善修飾富翁披脫之愛子也鍾情於女郎玫瑰花而女亦脈脈含情兩相默許海搿之父母頗輕視女之爲人以爲彼乃任人嬉弄之舞女耳烏足以偶吾子見海搿之愛好不以爲然是日女亦赴會與海搿相遇並坐閒談爲披脫所見趨前絜其子去麥其時面露憤怒之色隨即夷然謂衆少年曰君等各有父母愼勿以我故致累君等父母不歡也言次即决然返室表情極佳 
　　後返家省母其母聞訊色喜因栗碌備盛饌以宴其女當抵家下車時麥飛奔入室不見人影木立半晌忽聞芳香撲鼻知母必在廚房因躡足而前私匿門後繼乃一躍而起力吻其母一種嬌小依人之態爲之解頤繼聞總角友湯姆泰來訪即趨出道寒暄舉止潇灑脫盡女兒態以此可見其心地之率眞非蕩佚者可此也　 
　　後在舞塲中獻藝身衣錦服飾以珠鑽珠光寳氣不可逼視當起舞時姿勢之佳不可名狀時而搖曳作態時而仰頸俯腰徐疾飛舞靡不中節藝術之上誠非他人所能及者餘如接電話時之欣喜裝飾時之忙亂以表其心之急切與後之憤恨相襯倍覺得力此種表情須活潑伶俐方克臻此曩見已故名伶克蘭雪茂ＣlarineSeymour演此嘆爲傑作今見麥之表演誠足嫓美矣盛裝赴海搿宴會時忽聞其母譏其操業微賤命其作舞以娛來賓心甚憤憤一轉念間即絜衣起舞舞法又逈異於前輕揚流利當盛意返家時海搿　踵至麥現怨恨之色方欲怒叱其負情忽鈴聲大振一海搿之情人白拍拉忽至示以報載彼與海搿之婚約麥怒而撕之且促海搿出以證虚實海搿畏縮不前心虚面頳不禁大憤起與爭吵乃海搿惱羞成怒不顧前情麥乃奪刀面前欲得而甘心幸得湯姆泰來勸始得解難而芳心脈脈其濫施之情愛遂鍾情於湯姆一人矣後結婚時麥侃侃言曰今而後此百老匯路之玫瑰將移植於其丈夫之園内矣言次倩笑一若懺其前悔者可知彼濫施其情者非盡無專一之愛也此片中之佈景除屋内諸景外餘盡係天然風景幽麗悅目而說明之雋妙亦所僅見誠足列之於名作之林矣（澹菊） 
[美國電影新訊]  
　　喬瑟夫ＪosepbScbijdkraut爲美國電影界中之美貌男伶所演影片甚多近戈爾登Goldywn公司編「人主」Themasterofman一劇原定喬瑟夫爲主角喬以有他就聲請辭職已得公司同意改聘康蘭特ConradNagel演之喬氏此後將長與惱門塔文女士合演已成「世界之花」Roseofalltheworld一片聞將排演莎士比亞之「羅米歐與周立葉」RomeoandJuliet一劇云 
　　羅克與台維斯結婚後作短時間之蜜月旅行即同返紐約重玾其影戲生涯頗爲忙碌惟彼二人將永不合演羅克已擇定蘭耳斯登JobynaRalston爲新配角云 
　　近來美國電影界中新起之人才頗多女伶如愛琳AileenPrngle隸戈爾登公司演「三星期」ThreeWeeks一片而得名於「人主」劇中爲配角人皆謂愛琳之名將來可與雷麥BarbaralaMarr相等以其表情頗似雷麥也周蘭JulanneJohnston善跳舞與范朋克演TheTheifofBagdad後名乃大噪白能脫EvelynBrent入電影界已入近始出名現爲米曲羅演HeldtoAnswer一片西搿利特SigridHolmquist善演小兒女神態有瑞士曼麗畢克福之稱將演ThelightthatFailed一劇麗克蓀LucilleRickson曾現於懷蘭斯李特夫人之HumanWreckage片中現爲鼐倫氏導演Rendezvous劇中之主角其他如曼麗安舒脫MaryAstor曼麗非而蘋MaryPhilbin等皆屬後起之秀其稍得名者不勝枚舉傑克默好耳JackMulhall時作笑容雖遇急難之事仍態度從容面無憂慮之色故人頗喜與之接近傑克專與惱門姊妹同演影片最近與康斯登演Dulcy一片云康斯登塔文以其姊惱門等所演之劇俱崇尙衣飾甚爲羡美近演成一片名「危險之女郎」TheDanegrousMaid所穿衣服俱頗新艶云（一塵） 
[郵信截止時間表]  
來往地點　　　　　　　　　　　　　　　　　火車或輪船　平信　　　　　　　　　　掛號信愛琿（取道浦口哈爾濱）　　　　　　　　　　火車　　　　今晨（二日）上午十一時　十一時俄國歐洲（註明由浦口西伯利亞墨斯科往者）　火車　　　　上午十一時　　　　　　　十一時西伯利亞（取道　口赤塔）　　　　　　　　　火車　　　　上午十一時　　　　　　　十一時威海衛烟台天津　　　　　　　　　　　　　　定生　　　　上午十一時半時　　　　　十一時日本（取道長崎）　　　　　　　　　　　　　熊野丸　　　午十二時半　　　　　　　十二時香港廣州　　　　　　　　　　　　　　　　　阿幹盼達　　晚八時　　　　　　　　　七時半南方各埠澳洲紐絲綸印度歐洲（取道蘇彝士）　阿幹盼達　　晚八時　　　　　　　　　八時香港廣州（包裹）　　　　　　　　　　　　　四川　　　　晚九時　　　　　　　　　九時廈門　　　　　　　　　　　　　　　　　　　四川　　　　晚九時　　　　　　　　　九時夏門　　　　　　　　　　　　　　　　　　　白河　　　　晚九時　　　　　　　　　九時牛莊安東　　　　　　　　　　　　　　　　　泰生　　　　晚九時　　　　　　　　　九時長江各埠　　　　　　　　　　　　　　　　　火車與輪船　晚九時　　　　　　　　　九時 
[學務叢載]  
　　敎育界之各項消息合誌如次 
　　女青年會擴充半日校上海女青年會所剏設之半日學校係爲已婚婦女及身體柔弱無相當求學機會者而設刻已開學普通班有學生三十餘人敎員六人其中三人係敎授英文之西女士又特别班學生約十餘人有西女敎員二人授課時間已由下午改至上午九時至十二時從十月份起將添設烹飪科無論何人均可往學惟會員得受優待又該會因鑒於青年女子缺乏謀事機會特設職業介紹科凡欲謀事及需用人才者可於每日上午至該會與戚賓旭女士接洽云 
　　同善學校秋季同樂會前日虹口同善校友會開秋季同樂大會並歡迎第一次徵求新會員到者百餘人下午二時振鈴開會一奏國歌二主席毛仁銳君報告會務三校長許季達君及敎員胡可表君演說四湯桂發君致歡迎新會員詞五張寬宏君演說六國技七添選職員八攝影九茶點十雙簧十一休息十二國樂十三趣劇（笨賊）十四正劇（酒祟）十五雙簧十六正劇（終有一日）閉會 
　　青夜義校之積極進行閘北三畏里青夜義務日校茲刋印報告上學期徵募大會清册分送各界又改革學制爲六年畢業兒童自治會共分自治會共分五隊於每星期上午舉行演講短笛班由卞毓英君組織體育科由林樂生君擔任定具體育計劃並將先後組織籃球隊足球隊拳術班舞蹝班云 
　　日文夜校之上課時間西門方斜路文化學院日文夜班於昨日開學上課時間規定每日下午七時至九時星期日休息云 
　　敦仁商業夜校新開學中華路敦仁公所爲培養商業人才起見組織商業補習夜校經業規例一如總商會夜校辦法請張振遠董克仁彭剛伯唐豪蔣夢芸王再甦金鴻章等擔任敎務於前晚八時行開學禮校長忻文堯主席致詞敎務主任張振遠報告籌備情形及此後施敎方針繼爲陳良玉唐豪演說紹興公學學生胡維堅試騐化學及中華女子公學敎練陳坤福率同學表演國技茶點餘興散會 
[各界紀念國慶之籌備]  
　　昨得各方面籌備國慶紀念之消息如下 
　　友聲旅行團將聚餐預祝新閘路一七零六號友聲旅行團定於十月六日星期六下午二句鐘假北四川路橫浜橋郇光女學開本年秋季常會討論㈠團所問題㈡學校問題㈢組織儲蓄股案㈣改組星期旅行股爲旅行股案以及其他關於團務進行等案凡團員對於團務上有所建議若於開會前三日將議案送達該團亦可挿入議程交議該團復於九日下午六句鐘舉行預祝國慶聚餐會云 
　　東方商業中學之紀念會雙十節東方商業中學校學生發起國慶紀念會除編新劇外尙有魔術雙簧等十餘種經費已由學生捐集洋一百餘元現已籌備就緒並聞晚間加入各團體提燈大會又該校中英文演說會於十月二日（即星期二）下午四時十分在禮堂開第三次會英文演說該校敎員郭哈定中文演說學生陳心云 
　　貧民義務學校之游藝會大南門大街貧民義務學校自今春創立以來校長姚子良校務主任胡時生積極進行成績尙有可觀但該校完全義務性質學費一槪免納平時全恃零星捐欵以爲挹注故經費甚形支絀下學期報告學生達百餘名而原有敎室器具不敷分配聞現擇雙十節假座共舞臺開游藝會券資收入除開支外悉充維持之用並藉以紀念國慶其游藝節目頗多云 
[昨日之菜市]  
　　昨日南北小菜場各菜價目如下 
北市　　　　　　　南市　　　　　　北市　　　　　　南市蝦每斤四角　　　　六百四十文　甲魚每兩三十五文　三十五文青魚每洋三斤　　　三斤　　　　小黃魚每兩四十文　二十五文鹹蟹每兩四十文　　三十五文　　鯽魚每兩六十文　　四十文梅蚶每兩四十文　　三十文　　　羊肉每斤三角二分　三角鴨蛋每只四十文　　三十五文　　雄雞每斤三角五分　二角九分雞蛋每只三十文　　三十文　　　鴨每只八角　　　　八角蛤蜊每斤一百八十文百四十文　　白魚每兩二十五文　十六文辣茄每兩十文　　　　　　　　　青菜每斤六十文　　八十文　荳每斤一百文　　八十文　　　冬瓜每斤三十文　　四十文青蟹每兩五十文　　二十五文　　雞　菜每斤六十文　六十文　艿每斤一百文　　百四十文　　蓊菜每斤六十文　　八十文菱白每斤一百二十文百六十文　　白菜每斤百八十文　百七十文　魚每兩四十文　　三十文　　　鴿子每只三角　　　二角半牛肉每斤三角　　　二角半　　　　魚每兩三十文　　二十五文蛙肉每兩二十文　　二十文　　　毛荳每斤一百八十文　七十文南瓜每斤八十文　　五十文　　　黃荳芽每斤百四十文百五十文猪肉每洋三斤半　　三斤半　　　菠菜每兩十文　　　十六文新草頭每斤二百文　百二十文　　銅盆魚每兩四十文　三十五文 
[勵志團員旅行舟山返滬]  
　　牯嶺路勵志宣講團團員於上星期六旅行舟山考察風俗各節已誌本報茲悉該團已於前日（一號）下午四時搭舟山原輪返申該輪本於前晨即可到滬因在瀝山忽遇颶風停泊數時故延至下午始行抵埠至考察風俗敎育各節將於該團出版之警鐘月刋内發表云　 
[少年團游行宣講]  
　　本埠少年宣講團游行宣講隊董國錢玉成陳賢本汪龍超等於前日午後在大東門内火神廟宣講『社會敎育之利益』『不識字之害處』『合羣以禦外侮治内亂』等題聽者二百餘人每講一題間以通俗歌調音樂云 
[青年會今晚演講及娛樂]  
　　青年會聖經學校每星期學生平均五六百人本屆已於上星期三開課中西科目仍分二十飶餘班尙有餘額不取學費今日（三號）晚八時朱懋澄君將在該會演講「歐洲最近之新思潮」朱君新自歐美歸國屆時亮有新論該會覓得日本震災活動電影三大本地震火燒山川改觀島嶼沉没死傷徧地完全攝入亦於今晚開映任人往觀并不取費云 
[陸宅壽禮預誌]  
　　陸達權保權二君令堂徐太夫人今年七十大慶壽辰爲夏曆八月二十九日陸宅親友如徐輔州劉永勝徐乾麟穆抒齋沈蘊石姚紫若王省三王一亭屠振鵠蔡倪培顧維精李登輝汪慶辰陳瑞邦許劍青沈寬君等已柬約各界親友届時同往貝勒路十六號陸宅奉觴上壽云 
[集會表]  
陽曆本月時間　地點　　　　　　　　　召集者　　　　事由三日下午一時　寳山　　　　　　　　　寳山縣敎育局　第三届董事會三日下午四時　平橋路惠然軒　　　　　奠　三普堂　　緊急會議三日下午四時　戈登路　　　　　　　　南方大學　　　演講會三日晚　　　　四川路　　　　　　　　青年會　　　　朱懋澄之演講四日午　　　　漢口路外灘　華總會　　扶輪社　　　　常會四日下午二時　法租界平濟利路安徽　　舟山輪船公司　股東會四日下午五時半博物院路　　　　　　　西人　　會　　報告一季事務之會四日下午二時　斜橋三官堂　　　　　　大埔恆善堂　　選與及董事會四日下午六時　四馬路平望街福興　　　慈善醫院　　　　會五日　　　　　南京路　　　　　　　　南京路商聯會　討論會六日　　　　　虹口大路商聯會　　　　虹口六路商聯會選舉會六日下午　時　北四川路橫浜橋郇光女校友聲旅行團　　秋季常會六日下午二時　總商會　　　　　　　　中華體育協會　成立會七日　　　　　南京路抛球場　　　　　粹華製藥廠　　股東會八日下午四時一刻西門第二師範　　　　上海中南二區童子軍檢閱禮八日下午二時　華德路八十三號　　　　科發汽水公司　股東會九日晚六時　　新閘路一七六號　　　　友聲旅行團地　慶祝國慶並叙餐會十日　　　　　天后宮總商會　　　　　商品陳列所　　展覽會十二日下午四時美國婦女會　　　　　　美國婦女會　　宴送西姆夫人之會十五日　　　　全國商聯會　　　　　　全國商聯會　　成立會卄一日　　　　西門省敎育會　　　　　律師公會　　　秋季總會卄三日下午二時九江路卄二號　　　　　新通貿易公司　股東會卄四日下午二時西藏路寗波同鄕會　　　九江久興紡織公司股東會 
[今日天晴有風]  
　　徐家匯天文臺昨日下午四時三十分氣象預報云澎湖列島與廣東海濱之間仍有風雨此間天氣轉晴沿海自山東以至臺灣海峽因承中國北部之反旋風北風甚猛馬尼剌消息臺灣東南之低壓中心已漸消滅本埠温度在下午三時前之二十四小時内最高七三·二最低六七·六去年今日最高七○·九最低六二·二 
 
