# 1922 - 87 - 4917640

 

Page 1

 
 
   
 
 

Page 2

 
 
   
 
 

Page 3

 
 
時評 
[信用與權力（冷）]  
　　信用雖有時可藉權力以成然斷不能藉權力而挽回之有權有力而人易信固也然一經失其信用之後則雖有權力而不能使人復信故人之信稽核所洋員也以其有財之權力在其手也其不信政府也以其屢失信用之後雖有政府之權力而無可挽回也 
　　此其理更可於時局推求之今之權力之最大者莫如武人然其口民意而電法理者世有一人能信之乎此無他以屢失信用於人故也故權力雖大實無可如何於信用 
　　反之信用苟失則權力必日削弱今日北京之徐所以困於四面楚歌之中者信用失墮之故也而各武人之終無良好結果者亦即以此 
[命令]  
　　四月三日大總統令據陜西省長劉鎭華電稱陜南連年災祲徧地荒凉其被災尤重者如鳳留寗略西鎭褎洋鎭嵐安平等二十五縣災民數逾百萬伏懇立頒鉅欵急賑窮黎等語披覽之餘殊深憫惻着財政部迅即撥銀二萬元交該省長遴委妥員分赴災區核實散放仍着多方籌賑無任失所用副軫念民艱之意此令 
　　又令財政次長代理部務鍾世銘呈江海關監督陶瑗懇請辭職陶瑗准免本職此令 
　　又令調任姚煜爲江海關監督此令 
　　又令任命徐鴻濱爲鳳陽關監督此令 
　　又令趙玉周授爲陸軍少將齊恩銘授爲陸軍步兵上校楊藩臣加陸軍步兵上校銜潘毅加陸軍騎兵上校銜此令 
　　又令陸軍總長鮑貴卿呈請授王宏儒爲陸軍步兵中校鄧毓林盛國楨加陸軍步兵中校銜劉景祥趙連級爲陸軍步兵少校王殿楷加陸軍三等軍需正銜均照准此令 
　　又令張景惠晉給一等文虎章此令 
　　又令梁朝棟鮑德山給予二等文虎章鄭殿陞給予三等寳光嘉禾章此令 
　　又令趙錫福趙玉周牛永福宋文林均結予二等文虎章此令 
　　又令陳恒九常作藩白雲章均給予三等文虎章魯禮賢給予四等文虎章此令 
[國内專電]  
　　北京電外交團對時局傾向和平徐雖促襟見肘但列國以太平洋會後之中國爲八國協定所繫不願使中國政治落於武人反動派之手故張勳與段祺瑞不易活動 
　　北京電顔惠慶昨夕偕胡維德回京府意仍請顔維持閣局至有替人再走並命繼續出席閣議 
　　北京電今日閣議顔出席外省來電寥寥數事僅决派夏詒霆爲慶賀巴西百年紀念專使財政案以無來源概擱（四日下午八鐘） 
　　北京電海軍艦餉原議鄂撥第二艦隊十萬其餘四十萬由財部撥上月財部撥發之欵海部挪作别用致艦隊司令請由稽核所直接撥付現已决定至鄂撥之十萬亦歸稽核所直撥此例一開各機關請求援例者甚多其結果稽核所人必將謂中國政府不如稽核所一洋員信用豈不可怪 
　　北京電財部由中行撥交正金行債劵四千萬暫保管俟審查再清楚昨更由鹽餘内撥二十五萬元交正金作本息抵當品（四日下午二鐘） 
　　北京電院通電三使諸督謂楊督先後裁兵二十九營而新防不懈尚希共策進行（四日下午二鐘） 
　　北京電參部全體罷業發表宣言書並呈徐請維持現狀籌劃將來彌補舊欠限三日答覆（四日下午三鐘） 
　　北京電陸部索薪團呈請徐撥欵徐批交財部速籌若干以應急需謂其不負責任復開會將赴府請願（四日下午三鐘） 
　　北京電宋小濂電外部日本滿鐵總辦到崴係收賣烏蘇里鐵路崴政府經濟困難議將烏蘇里全線賣與日本除電范領事查復外特聞（四日下午二鐘） 
　　北京電京奉路員徐銑譯太晤士總統人選問題一文呈葉恭綽 
　　北京電中東路技術部代表王景春不願兼顧部派屠慰曾專充 
　　北京電交部電青島電局查明德日佔領時代每月往來船隻情形 
　　北京電外部交節略於勞農代表聲明松黑兩江行船問題不得容第三國有所要求（四日下午二鐘） 
　　北京電那威公使函外部詢漢陽兵工廠欠百祿洋行鋼價一節昨部覆已列德奥清理賠欵内俟奥國賠欵清楚再行核辦（四日下午二鐘） 
　　北京電田中玉覆院土匪毁路刦車妨害交通業電何鎭守使迅速嚴剿務獲懲辦並飭一體妥爲防範（四日下午二鐘） 
　　北京電范其光呈院政府公報載中東路監管會舊曆年領五千二百元並未收到請澈查（四日下午二鐘） 
　　北京電閩商會電院王永泉防地於正税外抽收百貨捐請電該旅撤銷百貨捐局（四日下午二鐘） 
　　北京電京兆印花處長派張栩龍口關督派周焱令先到任 
　　北京電汲金純自一月世日（三十一）赴奉後至三月世日始回熱 
　　北京電胡維德電駐館副武官趙經世以經費無着請卽日明令取銷此事有關國家體面應請參陸部迅籌辦法（四日下午三鐘） 
　　天津電曹銳三日赴洛吳佩孚定六日赴保均與時局有重要出入 
　　天津電田中玉支（四日）回任係承保定電囑擔任維持（以上四日下午十鐘） 
　　漢口電昨電吳托魏聯芳代借二百萬王占元前以該廠向友華借二百萬現僅八十萬未償清蕭劉擬另籌還 
　　漢口電軍署江（三日）宴武漢兩商會董三十九人請代籌餉六十萬兩商會長允各籌十萬餘欵請另設法蕭又請維持估本徵税案以裕税收衆允俟物價審查後再說 
　　漢口電江日省議會開會第一日因人數不足改茶話會 
　　漢口電張紹曾赴洛祝壽又向各省代表請贊成國是會議解决糾紛（以上四日下午八鐘） 
　　香港電財廳長鍾秀南因銀業罷市昨謁陳炯明請飭工團盡釋所拿低折省幣者然後徐圖解决 
　　香港電粤當道對廢娼分三步進行（一）絕來源厲行賣良爲娼禁條（二）減娼數年滿二十娼妓須從良（三）全禁（以上四日下午二鐘） 
特約路透電 
[英議院通過政府之日諾瓦會議案]  
　　三日倫敦電今日下院開關於日諾瓦會議之辯論會故甚擁擠愛士葵因病不到首相喬治自二月二十八日起久未出席國會今日始蒞下院提出「下議院贊成以開恩斯高等會議决議案爲日諾瓦會議之基礎願贊助政府行之」之議案喬治言及開恩斯限制日諾瓦會議範圍之决議爲人反對一層謂現有條約縱宜修改之然日諾瓦會議不能適當考慮改約一事亦不能考慮賠償問題如欲使法國對於與法極有重大關係之問題受日諾瓦會議之裁制則非公允辦法今歐洲之窮乏國際商業之凋殘與英國有特殊影響者實有舉行日諾瓦會議設法奠定國際和平之必要至於對俄和約之問題則俄國之主意令人憎惡俄國之行爲令人厭棄故必不可就俄國現狀之基點而討論對俄和約之問題但須就歐洲與世界福利之基點而討論之俄國必須承認其義務停止其對於他國結構之攻擊並擔任不復侵略隣國之邊界俄國對於私産之態度巳有完全改變之表示一九二一年十一月一日列寗演說自認共産制之失敗如俄國果有此决心則此可爲對俄籌出和約條欵之眞正基礎如和局有成必交下院批准之但須至列强見俄國眞正勉力履行其義務時始在俄國有完全之外交代表暫時英國僅以代使爲代表也政府提議極重大計畫不獨英國民意要求之歐洲需要之即世界亦渴望之云云辯論會無甚爭執議員克萊恩氏提議修正謂限制日諾瓦會議範圍殊爲可憾又謂政府不得人信任不能代表國家和約宜予修改對俄宜立有行動麥克倫比附議贊成修正波拉勞氏則贊成原案謂喬治政策大可稱許又謂不承認勞農俄國或將使勞農制鞏固而遏自内發生之改革渠意俟俄國確已與外界成立文明之關係時始在法律上承認俄國云薛西爾氏主張在日諾瓦使用國際聯盟會之機關並反對日諾瓦會議範圍不列入賠償問題張伯倫起作結束辯論之演說略謂日諾瓦會議非所以造成新世界但可使世界更進一步耳至是克萊恩氏之修正案以三百七十九票對八十四票否决之而首相提議以三百七十二票對九十四票通過之 
[法議院通過政府外交案]  
　　三日巴黎電衆院今日以四百八十四票對七十八票通過信任政府外交政策案 
[日諾瓦會議之日代表]  
　　四日東京電參與日諾瓦會議之日代表内有駐英大使林權助男爵駐法大使石井子爵駐倫敦財政委員森賢吾氏 
[日軍與紅俄軍大戰]  
　　四日海參崴電聞日軍刻與紅軍大戰於斯巴斯克附近蓋以紅軍入斯維亞吉諾中立區域後不允繳械之故聞紅軍死傷頗衆 
[俄京之擾亂]  
　　三日巴黎電新報載稱過激黨議出售美術院及亞力山大博物院等之珍品俾得欵以供要需據俄國消息過激黨圖没收教堂珍品彼得格勒之平民已與黨人衝突多次 
　　三日巴黎電芬蘭京城電稱彼得格勒近起火多次焚及車站銀行等屋過激黨某報謂係社會革命黨縱火所致 
　　三日倫敦電張伯倫氏在下院答覆質問謂俄國擬於今夏大舉徵兵之說未得此項消息 
　　三日倫敦電孟哲斯德指導報柏林訪員電稱列寗氏現於莫斯科附近鄉間養疴日以游獵著書爲務僅處理最緊急之國務豫料不日可告痊愈 
[愛爾蘭之刼械案]  
　　三日倫敦電邱吉爾氏今日在下院宣稱有政府拖船一艘載來福槍四百枝手槍七百枝機關槍三十九架來福槍彈五十萬發炸藥若干由化爾波林島開往台房樸時爲共和軍所拘押至柯克港將船中所載之物卸入强徵之摩托載重車百輛由昆斯唐開往尋覔該拖船之軍艦一艘駛至柯克時見當地人民搶刦船中之物共和軍則已散走邱吉爾氏又謂此種大刦案發生於柯克而臨時政府竟毫無所知足徵臨時政府力能控制柯克周圍土地之說實不足信嗣後運輸軍械將由海 
 
 

Page 4

 
 
軍部供給軍艦護送渠意載客之船不致有何危險 
　　三日倫敦電上星期六夜貝爾法斯有天主教平民五人在宅遇害此舉乃報復新芬黨殺死警察一名 
[三大社會勞工會]  
　　三日柏林電三大社會黨勞工會今日在衆院開代表會議英國之代表爲美克杜拉爾特氏戈斯林氏湯姆邵氏過激黨代表提出抗議反對容俄國少數黨代表參與會議聲言擬脱離大會後由大會决議會議公開過激黨代表始無異議奥代表解釋大會之目的非在結合而在對於勞工問題取共同行動比代表樊特維爾特氏與過激黨代表賴台克氏關於過激黨之誠意一節爭辯甚烈大會後乃宣告延會 
[英倫時報論日本新海軍政策]  
　　四日倫敦電日本宣佈其海軍新政策内有一句謂必施行種種戒備推廣對於隣境之關係以保持各物之供給泰晤士報就此一句發爲驚人言論謂此語顯露發展其對華經濟關係之意日本或將開拓中國以補華會對於與會各國海軍擴張之限制惟日本之繼續壓迫中國適與華會條約之全部精神相反 
[美國煤工罷工之損失]  
　　二日紐約電估計煤礦罷工每日將喪失烟煤一百二十萬噸工資美金二百萬元又無烟煤三十萬噸工資八十萬元 
[美國多盜]  
　　三日紐約電此間近來盜案疊見今日午後寓華盛頓街之退休銀行家夏土克氏住宅爲盜刧去值五萬元之珍品一盜就擒身藏值二萬元之寳石等品 
[西班牙王對於加爾]  
　　三日倫敦電西班牙皇聞前奥皇加爾氏之噩耗殊深悲傷下諭皇室服喪並懇教皇協力爲前奥后謀畫一切且願供給必需之經費教廷機關報已贊成西皇之請求 
[各國近事記]  
　　四日倫敦電豫算案將於五月一日提交下院 
　　二日舊金山電日本總領事矢田氏今日爲汽車撞倒斷一腿 
　　四日倫敦電芬蘭京城電稱聞列寗之病乃因患喉瘤所致 
　　四日北京電懷愛特教士來電謂河南東部災區發生窒扶斯症 
　　四日香港電日艦隊歡迎英太子赴日者已於今晨駛抵此間 
　　四日香港電九龍船廠爲某煤油公司所造之第三油船已於今日下水 
[公電]  
　　東南大學代電上海申報館轉各界公鑒敝校素無基督教學校青年會之組織故此次世界基督教學生同盟會在京舉行敝校並無代表選派參與其有用敝校名義者概不承認特此愼重聲明以免誤會國立東南大學學生自治會冬 
國外要聞 
[中歐通信「巴黎」一見]  
　　海國愁城記 
　　嘗聞父老相傳大亂之後必有大治我國前清咸豐末年東南十餘省半付刧灰迨戰亂平刧後餘生尚得安享幾十年承平幸福獨此二十世紀之世界大戰戰禍雖平全世界人民生計竟爾日趨艱困各國大城市無論旅館客庽大家小户一時頓有人滿之患來者更無插足之地人生所需衣食住三事遂由漸而同陷困境其首先受影響者則爲住宿其次爲食又次爲衣 
　　甚矣戰亂之禍人也歐美各國均實行義務兵役在大戰期内士輟其學農輟其耕工輟其業商輟其市迨戰事停全世界失業之人不知其幾千百萬東西奔走茫無頭緒故大城市在戰後欲覓一住所其難若登天雖僻遠如南美擁擠狀况亦復相同海外流庽其情味眞等於逃荒之流民也 
　　柏林依蘆畫報ＢerlinerIllustrirteZeitung描寫Ｐension『客庽』苦况一篇頗足罄予塊壘篇首數行盛稱歐洲戰前柏林客庽之廉美苟人在彼住十四日以歸則其體量直可加重十四磅繼云戰時戰後情形自各不同今則雖出重價可整星期不見肉食室中寒冷以小火爇一馬克零之煤開帳卽須五馬克浴盆因無柴火置熱水客人不能用改作居停洗衣之盆面布隔七八日不换垢穢層積乾時挺立如硬板客庽生涯門庭如市各家居停主人彼此通同一氣客人有困難自不准當面陳訴每星期房飯帳外加二十二種零星小費亦無從認眞計較客庽規則繁苛已極所缺乏者似惟死刑一種客人所有權力不過『到期付帳遇事忍受』而已此皆受戰爭影響而對客庽祇能謂爲表面上之觀察若其裏面則於戰後回想戰前形形色色之人物實已盡數更變戰前祇外國遊客及習音樂之女學生來住客庽遊客萍蹤偶聚恍若車窗對話傳舍看山匆匆一面之緣彼此不能十分相識卽彼嗜音歌富美情之美籍德籍女郎亦祗以男女堅邀勉强一赴茗約若在今日同庽客均甚相知一日住定經年不去已化過客之行館而爲逃荒者之棲流所矣此曰逃荒乃指『屋荒』其不得住屋而亟向此中謀棲息者有甫成親之嘉耦有離婚之獨身婦人有調京任用之高官有不甘株守田園之戰期新寡有歐洲戰後故國殘破之臣民有革命亂後無家可歸之覊客彼此相隔僅絕薄之板片偶爾一室夫婦口角而鄰室左右紛起聽隔壁戲其在上桌共餐時各色人等俱備又如街市出會好看煞人臨餐居停主婦恒據正中一坐啓口無非愁嘆物價之增騰有覩其愁容而聞其嘆聲者恐明朝房飯加價則已食之不得下咽云 
　　右作繪影繪聲住宿不得其當恍若食衣兩事亦復隨處受牽制以記者在南美在西歐涉歷所得深喜其言之確鑿也巴黎客寓卽英語所謂庖定屋Ｂoarding_house有時混充作大旅社手叚之辣視彼柏林客寓有過之無不及但巴黎在今日尚有一事更奇特則全市女傭之同行集議也今日歐洲及南北美洲各國凡在大城市均不易尋得一女傭偶爾得之索價極昻此等痛苦非携眷住歐美不易知之查法國全部男女僕役人數在五十年前合計得一百五十萬人至兩年前男十六萬九千人女七十七萬其中在巴黎執役者男三萬六千人女十七萬二千人巴黎女僕無本京産盡由京外各城鎭戀慕巴黎市之繁美而來但在今日趨勢大異進城執役費用昻貴而西俗人家僕食尤菲與其枵腹無所獲不如安處鄉村近年物質文明發達工廠林立工價較傭值爲豐而作工時刻有定放工即得自由又非若傭役之受束縛與其終日作女傭不如按時任廠役又在大城市餐館旅社之多爲意中事日間客來隨時給小帳旣得額外收入晚間客散侍役亦紛散復得任其所之同一作女傭與其在人家更不如進餐館旅社在大城市住家遍覓不能得女傭上述三者即其主要原因巴黎不過其例證之一耳巴黎女僕勤懇者旣不易得其餘留之黠者即起而利用時機公議一種行規定期一千九百二十二年一月實行第一條·若主人住家爲平房或爲三層樓以下之樓面者及其住房租價在三千佛郎以下者每執役一小時收費一佛郎五十分若係樓面尚在第三層樓以上者每上一層每小時傭值加收十分若住房租價在三千佛郎以上者每小時傭值收費兩佛郎第二條不洗窗户不揩地板第三條赴地窖煤庫取煤每上一重樓梯收費十分每次取煤最重不得過十基羅第四條·不洗衣第五條·在星期日或節假執役僅自上午八時至十一時第六條·遇主人設宴欵客須洗銀器玻璃器者應另收費第七條·若訂約論月算每日傭值自一百二十佛郎至一百五十佛郎食宿及洗衣費概由主人供給規條雖如此繁苛而願論月訂約者仍不多見故在今日設有一舊僕一朝解僱而去爲主婦者宜動若何之傷感歟所深幸者歐美女傭雖放縱而多年舊人仍甚忠實即或主人待之甚菲非有大故却仍不欲一朝舍去「人惟求舊」古今中外竟不謀而合也 
　　巴黎在十五年前全城女傭漸缺少巳有人創議謂待遇上宜加注意若對此等人不作下僕看待而相待如一家人作爲主婦助手則此後缺乏情形或不至每况愈甚云云爲此言者誠具有先知之明以此好心對人無論至何地步不患其不能消災納福惟上述之「傭婦」與彼客庽「女居停」誠屬「一而二二而一」者開客庽亦甚難有時營業虧累女居停即可降而爲傭僕蓋此女居停本爲傭僕之變相學問品格無稍殊海國愁城之客每不能忘此兩類人物亦猶孔子厄於陳蔡不能忘情於陳蔡耳 
[中美日對二十一條之宣言（再續）]  
　　休士切實聲明始終維持各國人民均等之原則 
　　九國條約使更爲有效 
　　主席朗誦日本及中國兩聲明後乃繼續發言云余（休士國務卿）以美國政府之名義在委員會中聲明美國政府之地位 
　　『休士國務卿聲明書』幣原男爵以日本政府名義而發表之重要聲明使余得以申言美國政府之地位此事於一九一五年五月十三日美政府所致中國政府及日本政府之同一照會中已經聲明當時致中國政府之照會云『美國政府鑒於中國政府及日本政府間之巳往及現尚未决之交涉情形以及鑒於巳致如是結果之協定特照會中華民國政府對於中日兩國政府間訂立足以侵害美國及其人民在中國之條約權以及侵犯中華民國政治或領土完全或關於中國之國際政策卽普通所謂開放門户政策之任何協定或事業無論其爲已經成立者或將可成立者均不承認』並以同樣照會送致日本帝國政府此項聲明乃與美國對華關係之歷史的政策相一致者且上述美國政府之地位不特巳往者如是現在仍維持不變兹欣悉關於山東省之各節即搆成原來要求中之第一項及爲關於山東之條約及换文之目的者現巳如二月一日大會中之報告由兩方在會外滿意解决並感謝幣原男爵以日本政府名義而發表之聲明謂日本於一九一五年條約及换文簽訂以前將其政府原來提案中之第五項保留至將來再議一案日本現在預備撤回之所謂第五項者即關於聘用有力日人爲政治財政及軍事顧問學校及醫院之用地中國南部之某某數鐵路供給軍器及傳道權之各節各國對此第五項中諸要求如再行提出時均以爲必致損害中國保全及開放門户之原則今確實撤回此等重大問題則中國及各國前此所懷同樣之大恐怖亦隨之而去矣至關於南滿洲及東部内蒙古之條約及换文幣原男爵切實聲明日本並無堅持中國約定關於南滿洲之政治·財政·軍事·警察事項上聘用日本顧問之優先權之意幣原男爵並指明日本毫無堅持讓於日本資本獨享之選擇權卽關於（一）建築南滿洲及東部内蒙古鐵路之借欵權（二）以此等地域内之租税爲擔保之借欵權惟日本願將此種權利開放與新近組織之國際財團其同經營凡此種種余可謂含有上述性質之無論何種事業凡可由外國資本而在此等地域内經營者均完全可由該財團經營之乃無容疑議之事也但尚須注意者按照現存各條約則此種事業之機會乃以平等爲條件而開放各國人民者萬不能斷爲此種屬於中國各條約國之普遍權利乃限於加入財團之國家者或現已加入財團組織之各國以爲可以除彼等國家團體（指銀行等團體）巳加入財團者外此項權利可拒絕開放與其他國家故余信我等對於日本政府所宣言情願抛棄一九一五年條約中之要求可解釋爲抛棄南滿洲及東部内蒙古之建築鐵路以地方收入擔保之財政業務之一切獨占權 
　　此外一九一五年五月二十五日條約中關於南滿洲及東部内蒙古之第二第三及第四　條中國政府允給日本人民以租用南滿洲之土地權以充建築貿易製造業及農業之用並在南滿洲居住旅行經營任何種類之商業及製造業並可與中國人民共同經營東部内蒙古之農業及相仿之實業等等美國政府對於此事容許當然不能視爲有獨占之意義且將如巳往者以美國及中國間條約中最惠國條欵之性質而爲美國人民要求中國增給種種利益至此余更有所聲明者中日條約之效力問題與美國對華條約中之權利問題係完全不相關者蓋美國所有之權利早巳經美國嚴重確實申言者也 
　　美國政府始終確實維持各國人民均等之原則以及上述一九一五年五月十三日照會之所列之沿襲政策余深幸　國政府現得從事於重行確定及解釋關於中國之各項政策且余希望以前提出之九國條約而使之更爲有效云云 
[全世界商務狀况一斑]  
　　各業興衰不一大致漸見進步 
　　世界新聞社云據倫敦某商業機關報告全世界最近商務情形大概如下 
　　英國煤出口業大戰中失去外國市塲不少現在出口商力圖恢復漸見轉機美國煤市競爭甚烈西印度需用之煤本由美國供給巳歷二十五年現忽爲英商所操縱 
　　紐芳蘭新設水力機關該處政府與英倫韋德完司公司訂約由該公司供給二十三萬四千匹馬力之水力供某造紙廠及其他工業之用該紙廠每日出印報紙四百噸法國鋼鐵市塲沈靜德國鋼鐵業頗活動但缺乏生鐵及煤未易發展澳洲鋼業前途不佳在新南威爾斯州牛喀司爾鎭之大鋼廠因生産費高定單缺乏有全部停工之勢木材業頗活動製革業穩健新近有大宗乳油運往英倫汽車市况良好澳洲及紐西蘭羊毛價皆見漲英倫約克罅耶進口商購進甚多 
　　孟買棉市鞏固對日本貿易甚活潑到貨仍多印度鐵路局巳准孟加拉納格般鐵路公司承造南卡郎普拉Ｋaran_Pura鐵路之支線軌間闊度五英尺六寸此線環繞卡郎普拉煤田長約二千英里 
　　坎拿大現存小麥八三八九九八六三布希（量器）燕麥一九八四八三四七布希大麥五六九○○九四布希黑麥一八二四八七九布希亞麻一五九三六二○布希總計一一二八八六六○三布希去年同期總數爲七九二五○七七六布希 
　　據羅馬萬國農務統計局所公布一月份世界收穫報告本年一月份小麥共七七·五兆米突噸一九二○年同期爲七一·九兆米突噸比較增百分之八燕麥本年一月份四四·二兆米突噸一九二○年同期爲五○兆噸比較减百分之十二黑麥一四·八兆噸比去年同期增百分之三十九大麥二一兆噸比去年同期增百分之一南美烏拉圭去年小麥産生甚豐較平時增百分之四十八阿根廷收成亦佳 
　　據捷克斯拉夫京城泊拉格消息捷克輪船公司擬設一捷克大商船社其所有輪船往來於黑海中俄羅斯羅馬尼亞及保加利亞各港將來再擴充航線至南美及印度資本金一百五十兆克崙由泊拉格各銀行籌集現正與英國某船公司議購小輪四隻爲行駛黑海間之用又有一英國行家願承造小輪五艘 
　　捷克斯拉夫當局擬用電氣於一切交通事業巳草具計畫書以二十年爲期經費總額三兆半克崙預算用電後所省煤料年可達十二萬貨車先從輻輳於泊拉格之各鐵路於國徑三十英里内入手改用電氣以節煤料蘇維埃俄羅斯現在注意發展交通事業向瑞典定購機關車一大批現據蘭資克路納電訊其第一批巳運到彼得格洛 
　　瑞典織物工業近頗疲滯其在馬爾摩之各織物廠每星期工作巳减至二三日 
　　美國各煤礦主因英國煤業競爭甚烈運動各鐵路局减少出口煤運費藉以抵制此計劃經航務部承認但美國東部各鐵路局已通告各州聯合商務委員會决定不减運費礦主計劃遂暫時未能實現 
國内要聞 
[北京通信（靜觀）]  
　　舊國會議員活動之内幕 
　　數月來匿跡銷聲之舊國會議員近忽大張旗鼓從事活動連日召集會議於東鐵匠胡同之中原公司草擬宣言接洽有力大有劍及屨及之勢就表面以觀所以促成彼等活動之原因不外下列三種（一）因時局變遷解决之方益感困難若根據法律以資號召則恢復六年之舊國會尚不失爲無法中之一法（二）因孫段實行聯合之說喧傳道路且聞暗中簽定合約内列有恢復舊國會一條大好機會認爲萬不可失（三）因新新國會接收國會秘書廳之反動以新新國會議員旣未足法定人數且未經過審查手續驟然接收秘廳迭開談話會一似以國會之主人翁自命而其中參議員一部分原爲由新法所選出之第二班乃亦與由舊法所選出之新新議員聯合一氣據參議院開會尤属離奇可笑在京舊國會議員覩此現狀乃有最近之活動再就裏面觀之其原因尚不止此據彼箇中人云奉張方面確已先有接洽任接洽之役者在南方一部分有吳景濂在北方一部分有羅永慶羅本奉人平昔與張尚可說話至吳與張向雖水火兹亦已拉攏一處願意商量解决問題羅赴瀋與張通線索與吳議手續者已非一次至若舊議員中之主要人物爲王家襄王浙人與浙督盧子嘉最接近盧對舊國會亦深表同情因之王氏在京儘力號召至於今日恢復舊會之呼聲愈高惟反對彼等之活動者亦有兩派一爲水竹邨人一爲洛陽要人邨人所以不願恢復舊會之故當然着眼於法系一點以爲彼等如果行使職權則回顧已躬保無發生問題用是引爲大懼最近新新國會之入據衆院說者謂爲邨人示意之結果洛陽則醉心於國是會議在舊國會議員方面亦曾屢通欵曲乞其援助乃竟無效果此其原因也彼等活動之經過除向有力各方面聯合外現巳將宣言書擬定今日（二日）開會從事修正仍須一一徵求同意簽名認可書中内容首述時局糾紛之原因次言解决方法之困難而歸結於恢復舊國會一層遂有鄭重宣言之發表原稿所謂宣言之正文祇有一條謂六年六月十二日之命令應認爲無效同人應恢復舊會行使職權繼續爲五十七次之制憲會議云云但今日開會有人主張不必如此說法應加以修正者由形式上則化整爲散變一條爲兩條由實際上則將五十七次字樣完全删去僅言恢復六年以前之舊國會而不及其他蓋因彼舊分子中亦稍有問題如向在北方未赴過廣東之舊議員則因屬純粹六年前之分子但在廣東國會中曾有被宣告除名者而廣東國會中之議員中亦有遞補之人未盡依法定手續者將來舊國會如眞恢復則關於資格問題不無稍費周折此時但鼓吹恢復萬不能自生荆棘所以改用一渾括之言免致自身分裂一俟實行恢復後再由會内自家討論解决辦法聞此等主張頗爲多數人所贊成現巳依法修改大約再經一次會議卽可决定而其發布之所則並擬不在北京而在天津待宣言發出以後則有兩步繼之以起（一）則登報曁通函召集各省舊國會議員卽日集合（二）則設立臨時招待所此其大概情形也聞目前在京之舊議員尚有一百八十餘人（四月二日） 
 
 

Page 5

 
 
   
 
 

Page 6

 
 
國内要聞二 
[顔惠慶携眷赴津之測辭]  
　　顔惠慶於二日上午十時十五分携眷赴津據聞在星期六日將開閣議之先顔曾晉府見徐謂今日之列席國務會議可謂爲眞正的最後一次從此不能再代揆席矣徐氏以爲例言故當日僅作口頭上之挽勸而已孰知顔惠慶巳打定主意决不再抄襲前四次之成文閣議散後回宅即將細軟一一收束於昨早携眷十一口乘京津特别快車出京赴津觀其態度頗爲堅决是否將眷屬送到天津自己回來作代理總理則殊難斷定也顔惠慶之態度何以若此則其說不一或謂大局問題表面上雖極沉寂而内容之醖釀則頗活躍如梁士詒此次續假忽然不二十日而十日則十日内外將生變化不難推測顔不願看此熱鬧故先去以避之此一說也或謂梁士詒不能再回來鮑貴卿又以種種情事不能擔任組閣而内閣問題又不可久懸不决張景惠氏此次赴保除代奉張答拜之外並負有另提某某組閣徵求曹氏意見之使命聞曹正向府方表示親善自然未表示反對之意而其部下之某戰將前此以未得十分諒解糾纒至今又焉能不得其同意惟彼方尚未表示態度張景惠回京後晋謁府方陳述此事府方謂只好從緩商議顔見内閣問題不知至何時始能解决長此代理未免無聊故毅然赴津以脱覊絆此二說也或謂顔惠慶王寵惠王正廷輩氣味頗相近以爲外交問題實不輕於内政且内政問題旣然頭緒多端難以爬梳莫若轉變其態度積極的向外交方面作去故顔惠慶之態度無所謂灰心引退今次之赴津且觀風色能促鮑來則促鮑來鮑若决計不來則勸梁銷假本人騰出功夫好專辦外交去此三說也或又謂顔之所以毅然出京者實與財政案頗有關係云 
[魯案善後之進行觀]  
　　撤兵協定全文開放膠路沿線之宣言 
　　日本派員調查請設善後理事會 
　　山東撤兵協定共爲十一條大綱已由日本使署發表惟其所發表之條項中不過概括的及分部概要而已至此事經過情形卽由日政府照會外部派駐華使小幡爲委員會長少將引田與東乙彦及參贊吉田與西田爲委員與中國會議撤兵前後會議撤兵劃分地段辦法計三次第二次會議訂協定七條第三次續訂四條二十八日下午五時由中國督辦魯案善後事宜王正廷及日本全權公使小幡酉吉兩人簽字並定四日中日兩國政府同時宣布其全文如下（膠濟鐵路沿線撤兵協定）中日兩國政府委員在北京協定膠濟鐵路沿線撤兵事項如左（一）照本協定中國配置巡警（或軍隊下同）及日本撤退軍隊之區域即膠澳租借地以外女姑口站以西膠濟鐵路幹枝沿線（二）應行配置巡警及撤退日本軍隊區間之分劃以及巡警配置日期開列如左（分區）巡警配置完畢日期（第一區）濟南張店間張店博山間四月十日（第二區）湖田黄旗堡間四月二十日（第三區）岞山女姑口間四月三十日右第一區第二區之境界爲湖田站西方二啓羅邁當由尚家莊至白家莊之道路（路屬第二區）第二區第三區之境界爲岞山站西方三啓羅邁當濰河支河（該河橋梁屬第三區）第三區與青島守備軍管轄區域之境界爲膠澳租借地之舊界線（三）各區間日本軍隊警備之任務以前項規定中國巡警配置完畢日期後第二日正午終了（四）中國政府應將配置鐵路沿線巡警之編制及配置至遲於四月五日通知日本政府（五）日本軍隊之撤退照左開程序實行但因清理未了事務得於若干月間准少數人員之留駐步兵隊由第二項規定各區中國巡警配置期之翌日起五日以内從現在駐屯地撤退憲兵由前項中國巡警配置期之翌日起十日以内從現在駐屯地撤退濟南無線電通信員與第一區步兵同時撤退（六）日本軍隊撤退後居住鐵路沿線日本官民生命財産之保護·曁鐵路礦山電線以及附屬財産之保護警備全由中國政府負其責任（七）兩國政府因監督各該本國軍隊或軍警之實行配置及撤退且協同處理撤退配置時臨時發生事件應各派委員四名辦理（八）濟南無線電臺應於撤兵後中止使用暫由中日兩方各派同數之監視人俟民國十一年二月四日在華盛頓簽字之山東條約第二條所設之委員會與其他相關問題協定細目後移交中國政府（九）濟南及其他沿線兵營之處分應在前開條約第二條所設之委員會决定但决定前日本政府爲中國軍警配置便利起見承諾中國政府之暫時使用（十）在沿線陸軍官舍之處分應在前開委員會决定但决定前日本政府除同政府應行保有者外可依中國政府之希望承諾其暫時使用前開應歸日本政府保有之官舍在濟南鐵路車站附近以外約計十所由日本政府指定在其他沿線者另行協議决定（十一）日本官憲允將沿線各兵營及憲兵派出所内之設備及器具中無送回之必要者酌量留充中國巡警使用中華民國十一年三月二十八日大正十一年三月二十八日中華民國督辦魯案善後事宜王正廷（印）日本帝國特命全權公使小幡酉吉（印）至日本方面所注重之日僑保護問題及鐵路沿線地點開放問題則毫未提及因此外間頗有交涉未能圓滿解决之說惟經確查此項日僑保護問題及開放沿線地點問題實已有相當諒解其協定全文即於本月四日由雙方正式發表關於日僑保護問題因日本方面對於我國警察及護路軍隊之負責聲明表面上雖表示滿足之意惟其内裏則仍不甚放心故曾要求確實保障我國鑒於中日邦交爲使日本方面放懷起見遂聲明負完全責任並協定大略如左「日本守備隊撤退後之沿線日本僑民由中國政府負完全保護之責任迄關於此事有適當之條約締結止全部維持現狀」此項協定原有内地雜居之嫌惟鐵路沿線事實上友誼上均不便即日令外僑退去不得已容認其有特别理由故决定俟條約批准後由中日委員會决定之彼時或將締結關於此事之特種條約亦未可料至於日使要求開放沿線八埠之事據日使署方面之言則否認其事但觀前述日僑保護問題可知必非絕無影響我國鑒於種種實况聞已有先開放濰縣周村兩處之非正式發表日本方面亦諒解此事是故尚未發表之問題中（一）爲日僑保護以維持現狀（一）爲關於開放地之諒解又山東撤兵問題聯帶而起之膠濟鐵路沿線地點開放問題我國前曾聲明將自動的開放各地爲國際貿易場所兹據日人方面接東京三月三十一日電云華盛頓之幣原大使因山東鐵路撤兵之故擬同時要求中國開放鐵路沿線之某地點爲外僑居留之地曾與中國委員交涉其後交涉圓滿進行最近中國已發表左列之開放宣言矣宣言云「山東問題解决後從國際貿易之地當自動的將膠濟鐵路沿線之商埠開放特此宣言」關於此事當局巳言明現已開放二處當再開放四五處云云 
　　東京三十一日電外交部木村粟野兩書記官林出理事官决定七日由神户乘西京輪船赴華預定以一個月之時間調查青島及膠濟路沿線實况 
　　聞魯案善後督辦王正廷二日呈公府請准設立魯案善後理事會即以該會爲執行魯案善後之最高機關共置理事九人以外交總長顔惠慶魯案善後督辦王正廷會辦田中玉出席華會之施顧王三代表曁國民代表余日章蔣夢麟又山東代表徐東藩等充之下設四處（一）總務處（二）行政處（三）實業處（四）鐵路處每處各置處長一人處員若干人分掌各事另設參議八人或四人總理一切 
　　又訊膠路日兵撤退問題議决後我國方而之膠路保安隊除第一批二百名業已運往山東外兹聞在辛莊駐紥第五師營房駐紥之第二批保安隊三百名亦於二日午後六時搭津浦臨時快車運往濟南 
　　據外交方面消息星期六日（一日）下午二時外部大樓特開青島善後討論會列席者計有外内農陸法各部曁税務處各派代表部員二人其所議問題計有七項兹特錄誌如下（一）自治問題决按章程辦理設立議事會以青島爲特别市（二）防務問題該處地居衝要華洋雜處擬由魯省於收回時遴選紀律嚴明之重兵駐紥並照延琿之例特設警廳由京師選派警士（三）市政問題青島旣闢商埠市政關係重要擬設立市政局（四）司法問題青島收回後應按照東省辦法設立特别法院一所（五）鹽税問題青島産鹽頗盛收回後擬設鹽運副使一員並設專局（六）學務問題所有青島各校擬設學務局專管由教部管轄劃一學制（七）經費問題青島旣爲特别市所有經費查德日舊案係由青島關税項下提出二成並鹽税二成每年僅五十餘萬尚不敷用現中央財政支絀恐難貼補擬由關税鹽務項下各增二成以資開支 
[日使小幡歸國與繼任人物]  
　　駐京日使小幡定於四日起程回國所有使館任務業委由吉田代辦聞小幅去後關於領袖公使一席日前曾推駐京荷使歐登科暫代又據東京方面確實消息謂小幡氏歸國後即應討論關於華府會議議决之中國問題事畢亦不來華繼其任者爲前駐華盛頓及柏林日本大使署參贊川内氏至於小幡卸任之原因蓋日本現已改變對華之政策又以山東問題業已解决故也 
[政府無法解决之財政難題]  
　　財政風潮日來法庭方面仍在進行但自警廳諭禁登載後雖有所聞不敢盡情呈露所可知者則檢廳諸君正在鈎稽案卷遇有嫌疑之事則出票傳人而已此種事體本在法官職權之中彼自能力盡其職且待如何偵查如何起訴如何判决後我等再來評論但此種偵查起訴判决需時甚久而目前無米爲炊之財政斷不能待此風潮解决後再想辦法故懲辦財蠹是一事而整頓財政又是一事决不可混爲一談而當局者尤不可因噎廢食因前此整頓政策之失敗遂竟擱置不理古語云財爲養命之原又云無財不可以爲悦今日已到無財不能養命時代且此次有政治作用諸君亦巳達到目的若再畏首畏尾不急思辦法時局縱無重大變化亦必因財政一事竟至不可收拾聞日前顔代揆所以毅然出京與財政問題亦頗有關係前兩日公府曾派人與董法長言審查短債事若再遷延使金融界發生破裂則總統殊不能負此重責而顔代揆於閣議席上聞某某閣員報告謂九六公債事若再不决則銀行界當行使從前原有合同之債權將每月鹽餘悉數扣除以爲抵償並不希望九六公債之發行若果如此則政府更無辦法顔氏聞此項報告後即請鍾代部向董法長面商董殊不以謂然觀於董之呈文與前項報告頗爲針鋒相對可見此項消息之不無根據顔氏知此局决難撑支故以出京解脱困難云 
[洶洶作勢中之奉軍]  
　　奉天日人消息此次奉軍入關之原因當局雖未明白表示然爲對付直吳已無疑義乃昨據使署中人言張使此次派兵入關之原因並非爲内閣問題與直吳决裂實爲統一南北計畫恐有企圖私利之軍閥出而反對故增兵畿輔以資鎭懾此說恐爲掩飾之詞吾人未敢信也 
　　張使擬派兵入關各軍隊已凖備出動昨聞駐洮南之闞旅亦在出防之列該軍現已由陸路西進將來各軍皆集中於山海關靜待後命俟各軍調齊張使即發表收拾時局之具體的意見設洛陽方面有起而反對者則當振旅入關實行討伐現下與奉天取一致行動者已有七處又聞張使前此會議時各將領中亦有穩健分子主持不戰其後張使提出種種辦法謂某方面若依舊作梗奉天决以積極對待倘張使表示意見時某方面竟能一致則和平了結亦未可定總之不出兩星期必有新發展之消息可紀焉 
　　奉軍行將出發各種應需物品均須凖備聞張使近飭被服廠趕製軍雨衣三千套限兩星期竣工又聞被服廠長王大中前奉張使訓令趕辦洋毯若干以備軍士夜宿該廠長遂即派員購買兩萬八千餘條於日昨運到聞每兵發給一條不足則由奉省購買 
　　此次奉軍入關需用軍餉極爲浩大據聞伏處張使腋下之張敬堯張宗昌二氏各報効軍餉現洋二百萬故此次奉軍入關餉糈一項頗爲充裕 
　　據察哈爾來電云該區駐紥多倫騎兵第二旅軍隊因軍餉積欠至六七個月未能發放竟致譁變後經張都統電令附近軍隊圍攻變兵一律投降現已完全平靜此次損失約計四五萬元 
[創組接收膠濟路調查協進會]  
　　膠濟路舊職員之新活動調查鐵路之眞實價 
　　前曾充膠濟鐵路公司職員之同人近日組織接收膠濟鐵路調查協進會於三月三十日下午在四大馬路西頭開成立大會到者二百餘人經衆公推張耀堂君爲會長高劍泉胡鵬昌君爲名譽會長楊綏之仇子鈞君爲副會長張星階君爲評議長李澄之宋魯瞻爲庶務另設幹事四部由會長指定以楊丹墀王少亭君爲總務部主任曹獻廷楊志甫君爲調查部主任任次平邵樂齋君爲會計部主任談書三解子良耿鑄五爲文事部主任其餘在會人員除選出評議員十人外皆爲調查員由濟南至青島沿路均有調查員擔任調查該路一切物産咸盡義務其易於進行者則以各員皆該路舊日人員尚能記憶大概情形間有保存當日底賬者現已將民國三年以前該路所有車輛種類數目調查明確不日可送各部備案其宣言及組織簡章分錄如下 
　　（一）宣言華會開幕魯案解决以國人之奔走呼號各公使之折衝力爭膠濟鐵路始有備欵贖回之成議邇來愛國同胞爭先集金中央政府派員調查無非爲積極進行贖路之預備惟是路價之估計非有眞確之標準則虚實利弊出入甚鉅何以禦日人之苛求適以召列邦之訕笑同人等前於膠濟路開創之始卽從事於路務歷任者十有餘年對於德人之建築及鐵路附屬品之設備存儲無不纖微畢記若者爲數若干若者價值幾何無不條分縷晰眞確詳明計德人建築該路之費用約在五千餘萬馬克今則備價約定大洋二千七百萬餘未得無條件之收回已爲抱恨而據三月十四日天津益世報轉載九日之大阪朝日新聞日人竟有要求日金一萬萬元鉅額之奢望野心勃勃更屬令人髮指窺其故抬高價之居心不過曰添建築物若干新置車械機件若干然是非眞假試與德人之原價比較自不難畢露其眞相彼日人之蠻横世人莫不疾視當歐戰之際逞强權白手以刦路交代之時蓄野心重金以索償近且拆换枕木盜移物品原有價格行將不保尚復何增價之足言同人等深恐以有用之金錢贖回一殘破窳敗之鐵路致國人血汗之所得供日人無饜之苛求特聯合同志組織一接收膠濟鐵路調查協進會冀附國家之後以盡匹夫之責就前歷年之所得及實地之調查敬獻當道以供採擇庶不致狡猾日人施其鬼蜮伎倆聊作野人之獻曝以紓愛國之熱忱接收在卽利權攸關集衆志以成城作最後之利盾並訂簡章以利進行邦人君子幸垂察焉前膠濟鐵路同仁公啓 
　　（二）簡章第一條（定名）本會定名爲接收膠濟路調查協進會第二條（宗旨）本會以輔助當道檢查接收膠濟鐵路不受外人朦蔽爲宗旨第三條（資格）本會會員以前曾充膠濟鐵路公司職員者爲合格第四條（職員）本會設會長一人副會長二人庶務二人由會員公推之設評議幹事兩部評議員十一人由會員公推之由評議員互選評議長一人幹事分總務調查文事財政四部每部設正副主任各一人幹事若干人　由會長指定之第五條（會費）本會會費純由會員捐助第六條（薪水）本會職員純盡義務不支薪水第七條（職務）本會得將調查實在情形及證據報告當道作爲參考資料第八條（地址）本會暫設於濟南商埠第九條（會期）本會自成立之日起至收回鐵路之日止每星期一日開評議會每星期日調查員會齊研究調查事件遇有特别事故得由正副會長召集之或有會員五人以上之要求召集之第十條（附則）本會簡章如有不適宜處得隨時修正之發起人楊新福仇子均張榮光楊榮田夏錫貴劉英燦姜泰春張奎明范寅清趙秀實張雲臺楊丹墀田虎臣孟海清楊金城王少亭彭印章姜本岳蕭連舫孫秉惒任泰和宋同山李天玉李志清 
[時局變化中之湘鄂雜訊]  
　　南政府前特派代表雷大同赴天津與段接洽一切雷氏居留天津約一星期將任務辦理妥善於日昨經過漢口由湘衡回大本營兹據雷氏關係人云雷氏在津與段氏接洽内容如下（一）互遣專使問題兩方皆同意（二）共同北伐問題段氏爲澈底化去南北界限起見擬擇地共同北伐事前有與南政府詳細討論之必要（三）國會内閣問題（四）表示伍梯雲未至天津候謁之歉忱 
　　金華袞被沈鴻英驅逐後所部均變爲流寇到處刦掠湘鄂邊陲多被騷擾刻聞湘總司令趙恒惕函請蕭督軍轉行岳州指揮司令張福來及現駐崇通北洋第二旅長胡念先分頭搜捕湘省則派葉開鑫所部之第二團步隊堵剿以免流毒云云金氏已無容身之地目下藏身通山之某處 
　　吳佩孚在洛迭次電令來鄂責成各當道籌集軍費若干萬已紀前報頃據軍界消息吳氏現又以豫境發生荒象洛陽軍糧無從購辦特於昨日電令當道囑將前此所籌之欵趕緊籌齊俟籌齊後分派妥員前往鄂中産米各屬購辦軍米若干擔麥麫若干袋運往洛陽以濟軍食云云但鄂省米荒已達極點本省民食尚不能維持斷無餘糧以濟他省軍食也吳又因豫陜直三省土匪日熾主張迅予勦辦惟軍火一節擬由漢陽兵工廠内提撥故日前特派署參謀羅某挈帶吳使手諭親自來漢提槍彈四十大箱快槍四百枝砲彈一百顆昨已由漢陽兵工廠如數備齊當交羅參謀點領以便由京漢車運洛 
　　粤軍北伐喧傳巳久奈湘趙未表示態度是以因循未發兹湘中傾南派各軍勢力日大趙恒惕態度亦變其手段一面向岳州直軍將領敷衍一切一面設備與粤軍協同動作聞其計畫如南軍果集中衡州彼可調陳嘉猷等出長岳宋鶴庚出監沔北伐軍之一部出萍醴最近如蔣作賓孔庚等又有再到湘南重整舊部下窺武漢之舉而集中全州之謝文炳部下巳實行開始向祁陽零陵一帶進發湘南地方又趨於吃緊之象矣 
[鄂官界之祝嘏忙]  
　　漢口三十一日通信云夏曆三月初七爲吳佩孚四十九歳生辰吳曾有令停止慶祝詎鄂督蕭耀南仍違令預備其籌備辦法傳言全省官員除軍省兩長及師長鎭使均聽其樂送外餘分福祿夀喜四字福字每份五百元祿三百元夀一百元喜五十元禮物可由籌備處代辦卸任財廳魏聯芳聞以十六萬元在漢口老天寳銀樓特裝金夀星五尊爲吳夀蕭亦於二十八日徇張道坦之請應漢口之黄州會館春宴大觀漢劇藉補自夀並聞復徇張請决往黄岡東鄉夫子河聖廟主祭（聞定期夏曆三月初十祭孔）至此間赴洛祝夀人物已陸續出發蕭派參謀長張聯棻爲代表偕同劉承恩代表黄永熙（烟酒事務局長）於今（三十一）日晚車北上聞洛陽亦將不免開祝嘏會議故張黄均帶有特别任務三十日赴洛者有魏聯芳二十九日赴洛者有張福來之參謀長魏寳琳魏氏尚别有與吳晤商派隊援贛之任務吳佩孚聞近欲川湘並聯以便一心對奉故前日特電聘金永炎 
 
 

Page 7

 
 
朱兆熊唐克明爲高等顧問金等遂亦藉祝夀爲名於三十日同赴洛陽並預約分赴川湘爲吳接洽綜上述以觀其表面一般武人政客觀劇的觀劇祝夀的祝夀陞官的陞官固儼然太平景象可只苦了財廳長態祥生除急待籌欵八十萬解洛外吳又電令再趕速加籌六十萬又逼得熊氏函請漢口商會向各商號代借一百萬並說明以漢口徵收局税收作抵限三個月還清尚不知漢商如何答復也 
[贛人力爭財政公開]  
　　擬組織財政委員會 
　　劃清國地兩税界限 
　　江西中等以上學校職教員聯合會今日（三十一）請願議會要求議决財政公開及聯合各界組織財政委員會並劃清國家地方兩税界限諸案其原文云爲請願議决財政公開及聯合各界組織財政委員會並劃清地方國家兩税以正根源而杜紊亂事竊吾省財政比年以來棼如亂絲不可名狀近復積欠教育政警各費數月之久不予發給迨向交涉則動以財政艱窘無法籌措爲詞按吾省年來歳入已逾千萬較之民國元二年殆增一倍加以發行金庫證券及長短期公債鹽斤加價加征一五附税以及統税投標曁現任知事繳付之保證金綜計爲數近二千萬凡可以供其搜刮挪移者巳無微不至顧其結果不但未見起色且反益陷絕地鉅大收入無量財帛竟不知被消納耗費於何地全省人民忍痛含辛逾格之負擔乃不能以其所出十分之一供諸地方之用且併此區區預算内規定之教育等費亦不可得言念及此殊堪痛心比者中央財政弊竇百出浙督倡議公開本省軍民兩長曾經通電贊成竊謂中央地方事屬一律中央財政旣應公開則地方財政决無不應公開之理本省財政現象如此根本上救濟方法舍此莫由軍民兩長旣贊成中央財政應行公開於前則對於本省財政之公開當亦深爲贊許惟是入手辦法非聯合各界組織財政委員會使其澈底清查嚴加監督不足爲功非另設地方金庫使其獨立保管杜絕挪移不能收效尤有進者民國以來表面上雖有國家地方兩税之分然實際上則竟混而爲一究竟本省每年收入國家税若干撥供本省國家費者若干解繳中央者若干向中央領到協欵者若干皆不可究詰莫能問津即偶一質問亦以事屬國税不容過問相拒而於地方費之拖延不給則又藉詞軍費重要未遑他及上下其手出入從心卒之中央地方交受其困現今急務尤非將地方國家兩税劃分清楚使其界限分明截然不紊各設保管機關不足以救其弊又按我省原定地丁一兩征銀二元二角以一元八角爲國税以四角爲省税漕米一石征銀二元九角以二元四角爲國税五角爲省税劃歸地方者竟不及十分之二其分配方法未免失當亟應予以修正庶乃公平貴會爲省政監督機關對於財政具有無限特權亦即對於全省人民負有莫大責任爲此請願貴會將財政公開及聯合各界組織財政委員會並劃分地方國家兩税諸案迅予議决實行以救險象而挽危機俾吾省財政立獲澄清不至見破産之禍地方事業日見發達不至有停頓之虞則全省幸甚 
　　議員寗廷柏另有提案略云近來財政困難巳達極點軍糈政費積欠數月各界呼籲無門而教育實業幾陷絕境有岌岌不可終日之勢居今日而欲整理財政舍公開外别無救濟之策擬由督長財廳曁議農商銀行各會選派員額組織全省財政委員會以爲整理財政機關所有收支審計概公諸全省人民以昭大信遇有不敷應由委員會籌備使之適合各項正税雜捐如何清理長短期債如何籌償與夫一切出入無論預算有無規定均由財政當局商同委員會議辦 
[贛省財政界兩要訊]  
開辦銅元廠軍民兩長昨日會銜咨覆省議會云爲咨復事本年三月二十三日准貴會咨開案據本會議員鄭可希提議咨請停止開辦銅元廠一案經本月二十一日提出大會當公决同日舉行二讀會僉謂本省市面金融現狀實無添鑄銅元之必要應照原案咨請軍民兩長停止開廠鼓鑄比經多數可决相應照錄原案咨請查照施行等因准此查銅元原爲輔幣之一種在吾生活程度較低之國流用甚廣江西銅元價值之低並非純在供求關係實亦質量低劣之故蓋贛省現行銅元多自鄰省流入鑄自他人質之成分無從過問輸由商販量之多寡更難稽核不獨整飭幣政非自設廠開鑄不可即爲調劑供求之均衡計舍自用自造外則亦别無良法貴會所云設廠自鑄勢必供過於求貽害地方一層似亦未免過慮總之江西銅元長此仰給外省源源而來入數並不見少從兹改由自造鑄有定量出數未必加多至於實行以後旣可挽回已失之利權復能預防將來之恐慌乃尤爲自鑄銅元之利益者也本督軍省長籌思至再實無貴會所慮種種之流弊也准咨前因相應將急宜開鑄緣由咨復查照 
　　發行儲蓄票省議員張謨前質問財政廳擬派銷儲蓄票一事當經省長令廳呈復兹據呈稱查奬券一項有還本與不還本之區别性質逈然不同年來各省發行不還本之奬券來贛行銷者幾於充斥市面每月銷數就省城方面而論不下十萬元人民但存僥倖之心爭相購買坐使有限之金錢爲他省奬券所吸收皆一往而不可復致金融日趨緊迫物價日益增高無計謀生旣不能禁其出售則惟有自行開辦藉以抵制故有擬辦儲金還本之議此項奬券專注重儲蓄生利事業其辦法係以每次所售券價除給奬及製券等項經費外所餘母金悉數存本省銀行生息以爲還本之用發行之法則由各埠商人領券包銷買賣悉聽自由故將來抽簽地點亦擬於上海或九江舉行報紙所登官廳擬發儲蓄票分銷各縣按等攤派之語殊與事實不符奉令前因理合具文呈請察核轉咨云云楊省長據呈後已於今日咨復省議會查照又聞議員方面有人建議官廳以爲儲蓄性質不能按月開奬轉恐不能暢銷擬爲不還本辦法每月開奬一次果爾將來流毒又不知伊於胡底也 
[贛省議會之縣自治案（再續）]  
　　提案之理由書 
　　第四章縣自治會議第一節縣民大會第一項組織第十二條縣設縣民大會以縣屬各市鄉民大會選出之代表組織之第十三條縣民大會代表之名額以人口滿一千名之市鄉選出一名爲標凖千人以上者照此遞加但至多不得過五名其不及千人者得聯合他市鄉選出之第十四條凡有特别市之區域得按其市區内所劃分之小區依前條之規定選出之第十五條縣民大會代表不得兼任縣公署職員第十六條縣民大會代表任職後非經選出之市鄉民大會許可不得辭職第十七條縣民大會之開會臨時召集其會期十日但得延長之第十八條縣民大會之召集或由縣長或由縣議會或由縣民大會三分一以上之提議皆得召集前項之召集須聲叙理由發刋布告於二十日内行之第十九條縣民大會須有總額過半數之代表到會方得開會有到會代表過半數之列席方得開議第十二條縣民大會之議案用無記名投票法以過半數之同意决定之第二十一條縣民大會之代表任期兩年但得連任第二十二條縣民大會之開會於代表中選出一人爲主席其書記會計庶務等職由主席於代表中指定數人分任之第二十三條縣民大會代表出缺時由原選出之市鄉民大會選出之候補當選人順次遞補前項遞補之代表其任期與前任已過之期合併計算第二十四條縣民大會代表之旅費由原選出之市鄉擔任之會内經費由縣議會議决縣庫支給之第二十五條縣民大會之决議案交縣長執行之第二項職權第二十六條縣民大會有選舉縣長之權其選舉條例另定之第二十七條縣民大會對於縣議會議决之議案認爲妨害公益時有縣民大會代表三十人之提議得出席代表過半數之投票撤銷之第二十八條縣民大會認縣議會爲違法或失職時有縣民大會代表三十人以上之提議得到會代表過半數之投票解散之前項之解散縣長應於十五日内執行新議員之選舉第二十九條縣民大會認縣長爲違法或失職時於縣民大會代表三十人以上之提議得到會代表過半數之投票罷免之前項罷免之議决後除呈報省長外應即行縣長之選舉第三十條縣民大會認初級地方司法官有違法或失職之確證時有縣民大會代表三十人以上之提議得到會代表過半數之投票罷免之前項罷免之議决後應呈請主管司法機關即行執行第二節縣議會第一項組織第三十一條縣設縣議會由各市鄉選民直接單記投票選出之議員組織之第三十二條縣議員額數大縣三十人中縣二十五人小縣二十人按照各市鄉人口分區選出其選舉條例另定之第三十三條縣議會議員無給職但在會期内得受相當之辦公費或旅費及會内經費由縣議會議决縣庫支給之前項之議决縣民大會認爲失當時得改定之第三十四條縣議會議員不得兼任縣公署職員第三十五條縣議會議員任職後非經縣議會之許可不得辭職第三十六條縣議會議員任期二年任滿改選之第三十七條縣議會設議長一人副議長一人由議員互選之以得票多數爲當選第三十八條縣議會議員出缺時由該出缺議員之選舉區選出之候補當選人順次遞補前項遞補之議員其任期與前任巳過之期合併計算第二項職權第三十九條縣議會之職權爲左列各欵（一）製定縣自治之單行規則（二）議决縣預算及决算（三）議决縣税縣公債及徵收力役現品辦公費（四）議决市鄉議會及縣民提出之議案（五）議决縣長交議事項（六）議决各市鄉會應議决而不能議决之事項（七）議决會内一切規則（八）受理縣民之請願（九）答復縣長之諮詢（十）議决咨行縣長查辦所屬職員（十一）對於縣長建議或質問（十二）議决動産不動産之處分（十三）議决縣内一切興革事宜（十四）其他依法令賦與縣議會之事項第四十條縣議會得請願於省議會第四十一條縣議會認縣長有違法失職時得提出彈劾案於縣民大會如縣民大會通過時應即行新縣長之選舉如否决時縣議會應自行解散前項之解散縣長應於十五日内爲新議員之選舉改選後之縣議會如再提出彈劾案時縣民大會不得否决第四十二條縣議會認有必要時得選舉委員若干人隨時檢查縣自治會計縣長及其所屬職員不得拒絕第三項會議第四十三條縣議會之會議分爲常會及臨時會第四十四條常會以每年六月一日十月二十日爲開會期屆期自行集會會期以二十日爲限但得爲十日以内之延會第四十五條臨時會之召集或由縣長或由縣議會議員三分之一提議均得召集之第四十六條縣議會議員有三人以上之提議得提出議案於縣議會第四十七條會議時以議長爲主席議長如有事故以副議長代之若副議長各有事故時公推臨時主席第四十八條會議須有議員總額過半數之列席方能開議第四十九條議事以列席議員過半數之同意决之可否同數取决於議長第五十條縣議會之議事應公開之第五十一條議員於會期内除現行犯外非經縣議會之許可不得逮捕第五十二條會議時議員之言論及表决對於會外不負責任第五十三條縣議會於議案議决後應即咨報縣長第五十四條議員違背議事細則者停止到會第五十五條議員無故不到會延至五日以上者除名第五十六條停止到會至多以五日爲限依出席議員數之議决行之除名依出席議員三分二以上之議决行之（未完） 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞三 
[鄂兩長力爭漢冶萍鄂産電]  
　　鄂省漢冶萍煤鐵礦産爲全省有數之富源自被漢冶萍公司攫取後累經省議會力爭忽忽十年迄未解决鄂兩長於豓日曾致上海漢冶萍公司同人一電照錄於下上海漢冶萍公司執事鑒元電接悉當經召集紳商會議僉以爲來電所稱各節與本案事實絕不相符殊深駭異鄂省以主權關係要求清償所議塡股還本認捐各辦法均係理所應爾兹經農商部批准有案至靈礦問題不在本案範圍雖曾議及與廣仁堂合辦與該公司毫不干涉來電云因議靈鑛連帶還本實屬揑詞顚倒意存欺混且旣認還本自係應還之本豈能久容拖欠此案遷延十載悉由該公司設法故爲延宕所致現在亟待解决緩無可緩夏君偕復旣已赴日即應電請該公司另派全權代表火速來鄂以便開議羣情極爲憤慨本督軍省長均屬鄂人責無可卸務希尅日派員來鄂會商倘貴公司仍無解决誠意復事拖延即當另圖解决之方如何之處立盼電復蕭耀南劉承恩豔叩 
[蕪湖近聞紀要]  
　　帮辦安徽軍務馬聯甲統轄之舊安武軍共計五混成旅每月需餉二十一萬餘元積欠餉項已至四月之久故各旅迭電告急馬氏遂於勘日通電旅外皖同鄉聲明截留皖南皖中各縣局税欵逕解皖南鎭署以濟五旅及馬砲各營伙食（其電文已錄前報）並聞馬氏擬日内赴蚌一行與張督軍解釋一切以免誤會 
　　蕪湖各公團前因新舊安武軍餉問題在縣教育會開聯席會議擬推代表審查財廳近年撥給軍餉數目以明眞相業經發出通電徵求本省各公團及旅外皖同鄉意見先後巳接到復電二十餘起一致表示贊同近又接旅京皖同鄉會來電贊成在蕪湖開會以免省垣種種牽制一俟擇定日期即派代表來蕪與議此間各公團對於此事業已着手進行 
　　蕪湖日前到有湘省難民數百人逗留此間專事下鄉滋擾乃今日（二日）復率領男丁百餘人各人手持木棍至西鄉小金山（距城十五里）地方强索口糧當經該處鄉董潘方儀方繼曾等凑集現洋二十元給其自行購食詎該難民藉口不敷遂大起衝突擁至談佐庭家翻箱倒篋搶去現洋四百餘元附近鄉民聞警往救又被該難民拒傷陳某張某等三人迨縣知事余詠南得報即帶同衛隊馳往彈壓比將爲首者帶縣事後談佐庭來城報告地檢廳不料該難民又復擁至地檢廳擾鬧當由法警驅散聞雙方均擬向法庭控告至將來如何解决尚不可知 
　　蕪湖赭山第五中學校學生李宗鄴等發起組織非基督教學生同盟早已發出通電及宣言書措詞異常激烈事被許省長所聞業經令行蕪湖警察總廳從嚴取締並令飭保護各教會以免外人藉口徐廳長奉令後已遵照辦理矣 
[袁軍入黔前之情况]  
　　外人痛惡中國武人之殘殺 
　　上海泰晤士報三月二十日貴州銅仁通信云前數日中此間人心至爲浮動蓋近日黔中兩軍閥首領各調集省中軍隊一决雌雄銅仁駐軍則被外來之軍所敗隨其統將竇居仁退出邊境敗兵幸未擄掠僅由竇氏向商人勒索旅費一萬元新委統將今日率兵抵此外間謡傳竇氏退走時曾將印信携去蓋尚圖捲土重來也此間商人昨日出城晉謁新來之將商妥善後事宜故今日軍隊入城時皆未携械四鄉土匪横行居民不堪其擾災黎之數日增衣食俱匱路隅牆隙隨處可見死亡者幾目有數人日前曾有兩人自稱係北京華洋義振會所遣携來振洋一萬元但記者尚未曾聞其散振也吾人鑒於日下貴州時局之發展不禁生中國政府軍隊果屬於誰之疑問究屬於國家乎抑屬之領此軍隊之武人乎此乃今日中國根本問題竊意非至此問題提出討論得一勞永逸圓滿之解决後中國决不能有良政府及永久之和平若使中國召募軍隊之權僅操之國家機關此輩武人不能自由增募若使兵士之餉不經長官之手各軍閥除私人薪俸外不能再收一錢則此輩武人可不復爲國家之恐慌物若使僅陸軍總長受總統之命經國會通過後方得下令各地軍隊作戰則中國前途可有幾分希望黔省今日正以兩黨武人互相猜忌又各欲擁其私人爲總司令故不惜傾其兵力相見戰塲陷一省於内亂之中然則胡爲以兩武人兩敵系之仇怨而使小民遭兵革之禍兵士喪其首領商人貨物被刦流離失所耶省長之來銅仁喧傳巳久果於一星期前抵此歡迎宴會一如舊例全城街市旗幟飛揚昨日又急於河上架浮橋兩日内行人悉徵作苦力軍隊出發過河絡繹不絕步伐之聲夜中可聞並聞十英里外已發生戰事當記者作函時方見開赴前敵之軍隊經泥濘街道過余窗前此間爲匪黨出没處之中心鄰近並有大隊土匪今軍隊出發城中驟形空虚極易使匪黨生心也此後數日果將作何情形尚難預料人民深懼敗兵掠刦皆將箱籠等物寄存教堂附近一兩日後將有傷兵前來求醫至於敗兵則將逃至鄉間投入土匪嗚呼中國何國人自相殘殺之甚耶豈四萬萬人中無一忠誠有力之首領能導其國家入於和平及鞏固之域耶果有其人雖犧牲一萬萬元尚覺低廉之代價今日中國之救主何在乎其將不日出世乎即大偉人如孫逸仙者尚墮入貪鄙自利之穽中國各地果有利祿不動其心者乎盍興乎來以應國家之需 
[追紀美使之廣州市政談]  
　　謂經費宜多籌謂教育宜普及 
　　國聞通信社廣州通信云美使舒爾曼博士本爲一著名學者日前來粤最注意廣州市政特約市長孫科盡一二日之力親往市政廳考察各部内容與孫市長詳細討論誠爲一熱心中國改造事業之外國學者其言大足供國人參攷記者因從市政廳方面探詢博士談話詳情爰爲揭出國人幸勿以明日黄花忽之也 
　　美使云余二十三年前曾來廣州一次當時所見與此次所見兩兩比較眞有天上人間之别予在北京屢見西報稱許廣州市政及遇游粤往北之美人詢問廣州市政亦大加評賞故予由菲律賓順道來粤費一日之力欲將貴市政内容組織及精神所在詳細考察至若表面情形眼所見者亦可爲市政精神之參攷今幸市政廳諸公均留學歐美深通英語可直接攷問一切更無隔閡之虞矣予之第一問係市廳行委員制之研究此種制度在美國各城市施行亦近十年來事最新之組織法意雖良必視當市人民學識程度達大多數以上方無流弊否則人民大多數程度低下反爲少數人漁利弄權之具而人民莫可如何新法行於中國得人而治中國改革正在此時期間勿徒炫美名反爲行政者之累此最宜注意者予以爲縣市選舉制度全視省長如何省長良好願爲一省地方作事則所選舉從政之人雖未必盡合人意大多數或不至違背輿情省長罔利徇私徒以選舉空名上下其手組織其私人不過表面上略换名目耳予在廣州所見陳省長對於選舉縣長各節頗有優美之點予對於今日之中國地方行政官吏主張由良好省長執行委任今陳省長先由地方選舉再擇其佳者而予以委任旣不背輿情又獲良好結果爲中國民權之引導可謂調劑得其平然中國今日各省宜先得好省長方能救濟一時之混亂如徒務民治虚名爲其民者又不知所治是中國仍在人存政舉人亡政熄時代也美使次談及市政内容曰予對於此次考查市政内容之結果頗爲圓滿人之攷查市政者曰馬路如何予則考查馬路修短佈置材料如何而所費經費若干人之考查者曰市廳各局組織如何予則考查各局所辦各事能合市政原則施行切實若何此次所見皆合市政原則由此規則循序前進洵爲東亞最新市政之模範予亦深信不虚此行次談及廣州市政經費美使曰民治之政府需要經費必多因所行各政皆爲多少人民謀畫故也今廣州全市經費每年若干孫市長答每年現收入三百萬元美使曰太少如美紐約一市每年三萬萬美金此後廣州於經費須多籌爲善次問三百萬經費分配之法用在教育者若干孫答每年用在本市教育者五十萬幾達他全省教育之費美使曰太少紐約一市教育費歳八千萬美金廣州宜多籌因教育不能普及良美則市政失進行最大之助力願此後宜加注意美使曰予對於廣州市政知有切實進行之誠意故予亦爲切實之談論云美使臨行曰予深望中國有一種最新都市制度之模範此行巳得了解設廣州市將來有需美國相助之處予必盡力如有需予討論之點予必盡予所知供廣州市之採用予來中國得見完全與歐美新制度相合者僅廣州市廳耳故予甚樂而評論贊助之云 
[粤工人聯請特赦陳炳生]  
　　廣西會館開工團會議 
　　中華海員工會爲維持前會長陳炳生昨日（三十日）下午一時許特開工團會議於廣西會館推蘇兆徵主席嚴月生宣佈謂海員會長陳炳生以數載熱誠組織海員工會并發生此次罷工風潮致獲全國工人榮譽今因私事坐罪判以十二年監禁在港全體會員因而惶恐萬狀且有許多會中手續未能明瞭故一致懇請總統頒發特赦令港中各工團均深表同情遂聯同蓋章百四十餘個具呈大總統懇頒大赦令俾有用之人不致老瘐獄中隨卽請謝英伯演說略謂陳炳生受司法判罪吾輩除上訴外應重司法獨立權惟陳旣定十二年之覊牢則在此時期中我工團中應如何應用人才如何進行須從長商酌今凡屬巳定罪之有用人才國會曾予大總統以有特赦之權然而此條文非經多數民意請願不可惟工人爲人民多數分子若能以誠意懇求定當蒙大總統俯允衆皆贊成此舉繼將香港工團呈詞宣讀復提出應否與省中各工團聯同上呈抑分别進行有機器工人鄧漢興主張另行上呈衆均附和此議隨即决定於今日貨船工人在廣西會館開工團懇親大會時一併携章赴會遂宣告茶會而散 
[江蘇自治籌備處會議]  
　　議决從清查户口入手 
　　江蘇自治籌備處四月一日下午四時開參議會議議决會議細則并議决籌備自治當從清查户口入手不得任聽揑造名册以爲澄清選政之根本且蘇省號稱三千萬人究竟户口若干毫無稽考凡百措施無從着手不但關於自治問題而已此次擬乘籌辦自治之機實行調查户口不妨由籌備處擬定本省單行條例由省長提交省議會通過切實行之以爲庶政之基礎官吏奉行不力者省長須與嚴懲以爲膜視要政者戒省長廳長俱極表贊同付表决全體通過又議决籌備處長仍須政務廳長兼任不得固辭省長已委朱政務廳長兼處長不支薪水「附錄江蘇自治籌備處參議會議細則」第一條自治籌備處參議以輔助籌備自治進行得開參議會議第二條本會議由省長召集之第三條本會議以省長爲主席省長或因事不能出席時得委任政務廳長諮議長代表第四條會議時遇有關於各科處曁各廳道署主辦事件得隨時召集列席與議第五條本會議分經常臨時兩會經常會每月一次以每月之第一星期六日爲會期於開會前五日通知臨時會由省長隨時召集第六條會議之職權一省長認爲重要交議事件二參議三人以上提議事件第七條本規則未盡事宜得隨時修改 
地方通信 
[蘇州]  
　　裁减水警經費之實行江蘇水警廳總廳長昨日訓令所屬各區署云前奉省電裁减水警經費當召各區長等來廳集議辦法擬有端倪兹經决定裁去教練所備捕水巡八十名並裁搶划每艘伙夫一名廣快領江每艘二級水巡及伙夫各一名舢板大板每艘二級水巡二名海艇每艘巡官一員又將淺水艦靖湖仁勇陪戎昭武振威江安洪平清平等八艘各裁二級水巡一名並二級機匠各一名保蘇安靖二艦各裁二級機匠一名大雅一艦裁去二級副官一員三級水巡一名並將常年雜支减領一千元緝捕川資修造電報等費减領一千二百元照此計劃除太湖小廣快十艘因其行駛巨浸原編人夫僅能敷用未便再事抽减外計共年可節省薪餉服裝及雜支等費八萬二千四百七十四元五角五分業經進省面陳蒙允照辦並定於四月一日實行但查本廳歷辦减政所有裁汰官警士夫均給二個月恩餉此次仍應循案給領以示體恤除呈請軍民兩長查核並分行外令仰該區長遵照預備萬勿延誤此後遇有開除名額一律停補以免裁减多費手續云云各區長奉令後巳遵照辦理矣 
　　煤炭業兩公所之風潮蘇城煤炭各業共有二百數十家除各店夥友不計外所有工夥約計二千數百人該業歷來僅有堃震公所一處並無大行小行之分上年冬季有同業中之丁雲高等五人勸令少數工人加入另行組織同和煤炭公所與堃震相對峙雖經同業反對迄未解决詎於舊曆三月初一日由丁等發起邀集同和公所團體中人游行街市分勸各同業店工夥停止工作並各要求店主加增工價遂引起罷工風潮雙方大起衝突經崗警將丁某及堃震代表三人帶區轉送吳縣公署訊辦迨開庭訊明情形初擬將丁雲高發所收押嗣經一再求寬自願出外勸令各工夥照常開工遂由庭諭覓具妥保釋回增加工資着向公所請求不得以罷工要挾乃事隔數日該工夥等仍未開工堃震公所於前日開會討論加工事宜令其派代表參與而届時雖來二人並不主張加工且不待會議即行他去堃震方面鑒此情形不得己議定於舊曆初七日起一律歇業以爲對抗店門上均貼有（爲丁雲高張春舫强迫棧司要挾停工祗得歇業）字樣之紅紙條一面具呈縣署請求嚴辦丁某等造意罷工之人並請勒令解散同和公所不識縣署若何辦理也 
　　童子軍定期會操吳縣童子軍自成立以來成績頗優現聞定於五月五日即夏曆四月初九日在公共體育塲舉行會操想屆時定有一番盛况也 
　　省立各校長與縣視學之行蹤蘇州省立各校長前日特乘快車聯袂赴寗聞抵寗後須會同寗垣省立各校校長曁教職員開會籌商與財政廳長交涉催發各該校之學欵云又吳縣縣視學陸藴石昨日由城赴斜塘鄉即至第一第四兩校視察並檢閱成績旋赴第二第三第五各校視察後即赴唯亭聞陸君此次視察頗爲詳細云 
　　扣留沙籐之交涉蘇城籐捐自民國六年經湯銀和包辦後向來各籐店進貨無重捐情事日前有金萬興運來沙籐十擔忽被南濠某認税處之蔣某扣住嗣經運動發回事爲各認税之籐店所悉咸以所有籐捐己各全年認定按期分繳而金萬興所認税捐歷年並無絲毫拖欠不應扣貨勒索致惹公憤行將交涉云 
[崑山]  
　　競進蠶業社獲奬崑山大西門外競進蠶業社係前江蘇省立蠶業學校校長章士林君曁前同校教員沈亞傑女士滬絲繭商丁汝霖等合資創設春夏時製造改良蠶種爲主品秋冬時製綿織綢爲副産成績頗著本屆江蘇物品展覽會特頒該社頭等奬狀一紙金質徽章一枚以示鼓勵 
[無錫]  
　　整理芙蓉圩水利無錫縣青城市芙蓉圩共有田十萬八千畝兼跨武進江隂二縣地勢素稱低窪去年大水田禾完全被淹農民遭災之後十室九空鬻男賣女時有所聞今歳因該圩急待整理諸務殷繁原有七董事勢難兼顧特再添舉吳仲瑜爲董事已呈縣請委該圩董事張德明（元朗）因去歳遇災係乏戽水機器車所致特發起邀集各董事曁農民等會議籌辦戽水機器以禦水災張董等又因裡圩河日就淤塞現亦擬將全圩開瀋以利農田刻正在討論中 
[鎭江]  
　　禁止私運錢米近日米價漲至每石十二元洋價喑盤兌换至一千六百四十文此間工界向來生活程度不能食二百文一升之米而以錢爲工資本位者尤有朝不保暮之勢昨經丹徒縣張知事出示禁止運米糧出口並嚴禁大宗銅元入境違即嚴究不貸 
　　麵粉市面近况鎭江麵粉市現因麥價步漲且原料來源甚稀故市面頗呈活動之勢開價巳抬起二角許兹將近市錄下貽成頭牌貨每袋三元四角次貨三元三角 
[揚州]  
　　縣署委　牛捐大　牛捐向係認包刻經探署委　在田籌辦年繳税欵二千二百元按期　解 
　　討論壩工之電文江蘇運河工程局二日上午集九縣代表開談話會討論港壩工程事宜旋即分電張韓兩氏請示辦理原電如下南通張督辦海安韓會辦鈞鑒據九縣代表夏虎臣王藴之等十四人面述高郵車南新三壩仍請採用舊法三合土當經再三解釋並將批摺宣布多數始終堅執並云如用舊法三合土將來開壩即有危險地方絕無異詞盼轉電督會座容納衆意並云在揚專候復電工程急迫乞迅速電示爲盼鼎康叩 
　　水利會議紀淮揚九縣水利協進會昨開會議理事評議會員均列席理事長夏寅官爲臨時主席（一）修改議事細則及討論辦事細則（二）據會員報告討論三壩及王港工程並其他關於水利事宜 
　　承收房舖捐之核議公民葉雨青以城廂房鋪兩捐興辦多年收數疲玩昨特呈請縣署自願承收祗取經費百分之六甚辦法悉仍其舊於商民並未加絲毫擔負在公家每年房捐可增入一千三百餘元鋪捐可增入二千餘千文即經王知事轉知欵産經理處核議矣 
[南通]  
　　八校聯席會議通縣中等以上八校職教員於今午（一日）就聯合會事務所舉行運動會籌備會議公推于君敬之主席報告各高小校不加入運動之原因繼提議事件（一）農科大學曁英化校兵操槍械不敷案公决由張會長孝若向督署報領（二）取締運動員資格案（三）整理學生服裝案兩案經衆討論俟下屆開會表决 
　　更委花布稽徵員花布業商人前因稽徵員周某侵蝕税欵曾聯名呈控財廳查辦並另舉馮君光九接替以清積弊現經通如税務所核准更委移交竣事馮君即於今日（一日）視事矣 
　　修築環城馬路縣自治會現以城垣拆竣應就城基修築環城馬路以利交通爰囑工程股執行尅期興工又東西南三城各留一門俾存古蹟惟城王戍樓荒蕪不堪勢將傾圯刻擬分别興修以壯觀瞻即與路工同時舉辦云 
[清江]  
　　省長電聘河工前輩江北自去年大水上下游堤工多已殘缺刻已着手辦理揚州督運局特委王君爲毅爲總辦萬君立鈺馮君振之爲會辦趕修各該處工程王君特聘前下游堤工坐辦萬祿之君爲高等顧問祿老以年邁力辭旋王省長又電請擔任并囑黄伯雨馬士傑函商咋省長又電致胡道尹曁上游堤工坐辦萬轉請祿老指示一切矣兹將原電錄後寗密去年大水承萬祿之先生指示俾澹沉災至今感謝此次任王君爲毅辦理善後工鉅期迫王再三固辭瑚亦以非其所長爲慮本擬祿老出負此重任迎廻審愼深懼不恭聞先生健飯尚能步行日數十里竊爲先生夀因囑王君可就商如天氣和暖則當由瑚電請巡視一週庶萬民生命有托今聞先生以老辭爲惘然久之請兩兄代達敝意爲江北人民九頓首以祝盼復王瑚敬聞胡道尹特以省長此電捧與祿老察閱並勸履任祿老以多方催迫不得不行擬刻日步行巡視云 
　　西壩發生姦拐案日前下午有朱正作者赴西壩第四分駐所報稱吳振瀛於去歳十月間由宿遷姦拐民友胡廣茂有夫之女潛來壩地住大槐樹周姓屋丙當由孫署員飭警將吳拘住移送總局旋經司法科詳細訊問男女供認姦拐屬實即令原報告人朱正作電知胡姓家屬來浦（淮隂）領認至吳振瀛則暫時拘押 
[徐州]  
　　查獲大宗私土銅山警局前夜在大街中西製藥公司查獲大宗私土十三包計重六百餘兩當將該公司主人孫某並夥友二人解署懲罰矣又津浦路前晚查獲私土六包已連同帶土人解往城内嚴懲矣 
[安慶]  
　　懷集路開工國聞通信社安慶通信云皖省道局創設於去冬組織成立於今年三月局長爲全省警務處處長王荃本兼任副局長爲朱清華成立以來多所計畫惟因皖中財政奇窘未能着手及至上月該局始有先從省垣北門外至集賢關興修省道一條之計畫名爲懷集路爲途僅二十里需欵匪鉅而庫欵支絀仍不能應付乃由華洋義振會撥欵二萬元作以工代振之舉該路始能定期動工先期即用民船渡至江南招集轉徙皖南之災民裝載來省用作路工日昨已裝來百數十名今日（四月一日）爲該路開工之期舉行開工禮式省長以下道尹曁各廳長均蒞止各團體人士亦紛紛前往觀禮上午十時即舉行禮式其禮節爲（一）振鈴齊集禮堂（二）奏樂（三）省長曁各長官來賓向國旗行三鞠躬禮（四）奏樂升砲省長率本局員司啓土開工（五）本局報告建築懷集路之原由（六）省長訓詞（七）來賓演說（八）本局答詞（九）奏樂（十）攝影（十一）茶會按節次第舉行迨至大禮告成衆賓始散 
[奉賢]  
　　縣自治問題奉邑籌備縣自治一案前經道自治講習所畢業學員周昌時等呈請縣署開會集議聞於三月二十一日縣行政會議時出席各員主張恢復舊議會當由欵盧總董胡德望等電省要求該縣賴知事豐熙以事關重要業已電請省長核示矣 
　　學校獲奬第三區礪金國民校成立有年近自周昌期接任校長後校務蒸蒸日上去冬章省視學慰高蒞奉視察聞以該校辦理優良邑奉教育廳令縣嘉奬以資激勸 
[甯波]  
　　青年會募捐會閉幕甬青年會爲建築新會所發起募捐大會先在本埠經募二萬八千元定本月一號閉　是晚七時到者二百餘人首由金夢麟主席宣開會詞次開封青年會幹事魏來德演講歐戰時華工事業次胡詠騏總幹事報告成績由第六組組長繳到捐欵一萬九千一百六十一元五角五分又英美烟公司捐欵二千五百元外有黄道尹認一千元孫梅堂一千元王正廷三千五百元共計二萬八千一百六十一元五角五分次徐君報告此次募捐閉幕並非結束故此後凡有捐欵數目不拘多寡無論遠近可繼續進行之次演活動影片散會 
[杭州]  
　　楊善德入祠之儀節四月三日上午九時爲已故浙江督軍克威將軍楊善德入祠之期盧督軍沈省長率同文武長官曁地方團體領袖第一第二第四第十各師步騎輜工砲士兵前往錢塘門楊莊舉行入祠典禮由盧督軍主祭是日江南製造局總辦謝邦清滬杭甬路局長任傳榜上海電報局長羅肇夔松滬警察廳長徐國樑寗台鎭守使王桂林浙海砲台司令張伯歧上海縣知事沈寳昌前山西省長沈銘昌混成第六旅第一團長劉永勝等亦均遠道乘車來杭與祭軍樂悠揚禮儀整肅車馬盈門殊極一時之盛 
雜評一 
[復舊（默）]  
　　今日時局之洶洶何爲哉一言蔽之曰回復民國十年前之舊而巳奉粤携手之條件欲回復民國元二年之狀態也議員政客之新活動欲回復舊國會并欲回復民國六年之憲會也是欲以復舊解决南北之時局唐繼堯回滇袁祖銘回黔但懋辛劉成動合力以謀川皆所以謀回復數年前之地盤也是欲以復舊解决各省之省局 
　　今日之紛紛擾擾無一不爲復舊之舉質言之即失勢力之人無一不欲回復其舊有之勢力然今日失勢力者旣回復其勢力則今日得勢力者又變爲失勢力之人矣新失勢力之人必更將謀復其舊勢力從此中華民國常顚倒於此復舊一念之中無論何種解决之方法皆所以供彼輩復舊之用如是則安能解决大局更安有所謂新發展哉然而彼固曰吾將順應世界之新趨勢謀中華民國之發展也 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[中美工程師會年會第二日紀]  
　　今日開會後明日改赴杭州旅行 
　　昨日爲中美工程師協會第三届年會之第二日早晨參觀工廠九時聚集該年會總部（即四川路青年會）赴工部局電氣廠參觀十一時十五分赴厚生紗廠參觀十二時聚餐午後一時四十五分赴安迪生電泡廠參觀四時返總部進茶點休息四時半開會於總部由副會長楊豹靈君主席列席各埠中美工程師共五十餘人主席先讀正會長顔德慶君之英文演說詞兹譯之如下『會友來賓本會之决定每年舉行年會於各埠其法甚美今年吾人尤可欣喜蓋舉行第三届年會之地卽爲此在在引人入勝之上海也吾人開年會之餘暇更可參觀上海及其鄰埠之各種工廠等以中國論除上海之外頗難覓新實業及新工程之發達者也語云「人之求學不厭其老」其意即所謂「學無止境」於工程學實亦云然鄙人嘗謂工程學爲一種新奇之學幾無一日無所謂新計劃發生也其工作爲計造其旨趣爲服務一切設計創造之各項工程其經營之者莫不爲人類造福焉華會現旣閉幕遠東將有一新現象中國即將達於健康與經濟之發展時期而工程學在其中實非僅有小部分也吾人業工程者自此當利用時機將應社會之需要以供獻其工程學識與經騐焉鄙人於近數次旅游中深感工程師之有潛力甚富顧工程方面不但需要學識與經驗尤需曰工作者之協力合作種種是以本會實有三種必要之旨趣其一工程學識及練習之增進其二高尚之工程職業基礎之維持其三合作與羣誼精神之培養吾人其共努守此三條以謀本會之發展實爲萬幸總期本會之會員愈增能力愈富也所歉歉者鄙人此次不能與會以歡迎諸君並參享此次之精美秩序此項秩序實爲上海幹事諸君承奉賢領袖薛藩理君（Ｍr·ＦrederickＲ·Sites）及賢秘書愛萊君（Ｍr·Ｅly）之意而排列準備者也鄙人代表本會敬謝會衆之爲此良會鄙人雖不能列席但願得斯機會敬致此歡迎欽佩之短牋也』次由脱利路君（Ｍr·Ａ·ＣＴerrill）及丁君演說礦律道達君（Ｍr·Ｄ·Ｅ·Ｄouty）演說物質標準比較至六時乃畢六時至七時電映工業影片晚宴而散「今日」（五日）星期三上午九時半聚集赴香港路十號萬國檢驗所參觀十時半出所赴金利爾路溝渠整理試騐塲十二時半在聯華總會午餐二時至二時半開會二時半至四時演說（一）浚浦局海工程師演說上海港之發展（二）謝作楷演說廣東市政之發達四時至四時半休憩進茶點四點半至五點半電映工業影片晚間宴會「六日」星期四晨八時應滬杭甬鐵路局長之邀共赴杭州一游「七日」星期五晚十一時自杭返滬該晚之車亦可直轉滬寗車赴寗也 
[反對未同意之技術委員]  
　　河海週報社對長江水利委員會之意見 
　　國聞通信社云南京河海工程學校内之河海週報社因近來長江組織水利技術委員會税務司安裕聯未經長江沿岸人民同意卽派浚浦局工程師海德生及海關巡江司爲委員該社深恐該司以技術委員爲名隱握長江水利全權故特具函通告本埠航業及商業團體共起反對云 
[修改税則委員會消息]  
　　遷入新辦事處今日下午開職員會 
　　修改税則委員會前在總商會行開會式後對於一切進行手續均經預備妥協因急須辦公業於前日全部遷入靜安寺路一百零八號内分科辦事並定今日午後三時開職員會確定調查庶務文牘會計及交際等科主任以專責成而利進行並聞該會委員長蔡廷幹將在華界租賃公館安置眷屬云 
[各路商界反對碼頭加捐及印刷品附律]  
　　聯合通信社云工部局提出特捐議案將交納税人會通過其第一第二兩案各界頗多反對日昨貴州路逢吉里各路商界總聯合會議事會召集各路議董議决一致抗議昨日致函交涉署及納税華人會原文如下逕啓者據北海路分會議董張水眞提議内開爲提議事昨閱報載工部局提出特别議案第一案爲增加碼頭捐第二案爲印刷品註册第三案爲交易所註册將交納税人會討論通過後請求領事團批准實行愚以爲第三案係局部問題無庸研究外第一第二兩案實無成立之理由今簡單說明第一案查洋涇浜北首租界章程第九欵對於碼頭捐有明白之規定「貨價每百兩不得逾一錢」又查第二十八欵修改章程訂有專條「須由領事官與中國地方官會同商議必俟各國欽差及中國國家批准方可規定」按照以上章程此項增加碼頭捐之案工部局實無權提出第二案言論自由憲法所許此項附律苛細巳極實爲各國法律所無（英律僅有謗毁條例）竟限制吾人應享之權利去年提出此案因不足法定人數無形打消今賡續提出至七次之多且以徒刑罰鍰束縛吾人之自由文明世界决不應有此總之第一第二兩案皆去年曾經提出未能成立今者舊事重提事機迫切務乞即日特開議事會公决辦法等因准此本會特於四月二號召集各路議董開會討論據各路商界之意以爲第一案洋涇浜章程第九欵旣有明定章程未便率爾更改第二案純粹予華人以限制不啻另定專條亦與洋涇浜章程第二十八條不合尤爲印刷界所不能承認主張一致反對以上兩案去年工部局提出納税人會時曾經貴署抗議應請援案據理力爭以維主權而順商情除逕電外交部函致納税華人會五顧問外爲此備函敬乞氷案察照辦理至紉公誼此致交涉公署上海各路商界總聯合會（致納税華人會函詞同從略） 
[納税華人會之選舉觀]  
　　漢口路商聯會鄭重理事資格 
　　公共租界納税華人會爲改選理事通函各團體云逕啓者素仰貴團體對於市民權始終熱心爲各路倡導無任欽佩所有界内市民納税資格上年曾蒙調查一次在案現因第二届選舉會照章改選理事九人所有界内市民已隔一年之久不無變動除登報通告請向敝會直接報名備查外尚恐或有遺漏特再印發調查書奉上至希察收仍煩照章調查以重市民權利至紉公誼 
　　聯合通信社云納税華人會理事二十七人本年應改選三分之一計九人該會日昨將「納税資格調查書」分送各馬路商界聯合會請其帮同調查塡送此事關係重要商界或有放棄權利者昨漢口路商聯會通告該路及各路商界云逕啓者公共租界納税華人會係我租界納税者應有之正當權利費幾許力爭始得五顧問成立何等鄭重此次改選理事九人逈非前比顧名思義非可誤採虚聲徇私濫舉貽世詬病要知納税人會乃指在租界中有恒産納税資格者方得有選舉被選舉之權本路及各路諸君臨投票時務宜愼重將事幸無爲不肖無業與非納税者假借冒充致眞正納税資格而反落選魚目混珠再蹈省會選舉之覆轍又興訟端爲外族齒冷四月十四日乃係投票之期亟應嚴密稽查防患未然格外注意况選期日促勿再延遲務望按照開示資格塡表送會届時並盼親詣投票公共搜檢嚴重監視庶杜流弊而選眞才幸勿阿循反滋後悔本會爲愼重選舉一掃積習起見故不憚許子之煩再三聲明務乞特别注意是爲至要漢口路商界聯合會啓 
[非宗教學生之聲明]  
　　對於日報紀載之申述 
國聞通信社云自非基督教運動發生以後外報頗多評論日文報紙處有紀載非宗教運動之學生以日報所載頗易引起誤會昨特有聲明發表其文如下自吾人發起非基督教運動以來各地響應聲勢日益浩瀚足見宗教將瀕破産人心蓋巳厭棄乃邇來本埠日文報揭載及東京各報通訊指吾人此舉含有過激意味及反英美色彩此種論調非惟足以引起他人誤會更非吾人命意之所在吾等惟知以科學的立塲建設合理之社會基教旣不能與科學並立近復日思擴張其勢力故吾人不得不結合以反抗之至所謂過激所謂反英美非吾人所能知也特此聲明免滋誤會云云 
[新關碼頭暗殺案六誌尚在調查中]  
　　四日上海日報云謀刺田中大將之韓人吳宗義金益湘關於日本總領事館之調查昨日小林警部於暗殺之大體巳終了更於附從事件著手調查以便施行預審云 
[國内籌金贖路機關之調查]  
　　重要地方均已成立調查未及者應隨時報告 
　　自籌金贖路運動發生後始則函電交馳遍布國中今則更由理論而變爲事實本埠籌贖膠濟鐵路委員會旣已於日前邀集本埠各大銀行明訂貯金章程及辦法兹該委員會以上海一隅雖已訂有一致辦法惟現在國内關於此項之組織甚多苟不從事聯絡謀一統一之辦法則各謀其是龐亂紛雜難收實效故特彙集國内已經成立機關以便通訊而備將來妥議一致辦法共同進行現在調查巳得者計北京有國民贖路會及北京學界集股贖路會（會長蔡元培）濟南有山東贖路總事務所（會長魯開關）杭州有浙江贖路集金會天津有國民收路自辦集金會福州有福州商界贖路集金會開封有救國籌備贖路會朝鮮京城有贖路集金籌備處（設於中華總商會内）惟國内地方遼闊調查難周故該委員會深盼已成立而未列入或方從事組織者隨時報告上海總商會内該會辦事處云 
[恢復縣自治會之應聲]  
　　泰興丹徒寳應金壇之表示 
　　自動復職無庸借重官廳 
　　國聞通信社云自上海前議會副議長李右之發出恢復縣會通電後各地起而響應者甚多兹又接泰興縣參事會員丁國英來電云前縣請會李右之君鑒恢復縣會敝處極端贊成又接丹徒縣議員梁鴻卓任少華李夀籛朱紹忠耿曙來電云吾蘇縣會當然據法力爭共謀恢復敝縣同人願加入相輔進行而謀自治何時開會見示即來領教又寳應縣議會議長鮑友恪來函云敬復者竊江蘇縣議會於民國元年成立不及一載即遭非法命令停止召集此實袁政府當時抑遏民氣之手段逮至黎大總統令部籌備回復自治曾荷貴會通電全省各推代表到滬集議請願未獲效果事隔數載而吾民渴望自治之心無時或巳今幸政府通令尅期施行自治正是予吾人以發揚民氣之機會惟查上年北京行政會議本省議會撤回代表並未承認所議各案爲有效此次回復自治自應回復元年非法停止之縣議會以免糾紛而符法案卓見所在友恪等極表同情除電省力爭外另推縣參事員張錦章縣議員王霖卿俟會期確定赴滬追隨諸公一致進行又金壇縣議會快郵代電云貴縣主張回復二年縣自治仝人一致贊成業已電呈省長無論官廳承認與否本會仝人决自動回復職務蓋自治精神本無庸借重官廳之力除電請省議會曁各縣法團一致主張外合行電復仍希隨時賜教云云 
[閘北公民之自治熱]  
　　閘北公民自治會本月三日第七次談話會歡迎正主任盧煒昌君就職并歉迎林天一君演講是晚閘北各路代表各團體到者四十餘人七時半開會先由張嘉惠報告開會宗旨史觀濤述歡頌大意畢姜焕文即將會内圖記文件等逐一點交盧君接收遂公請盧君主席盧君云自治美名也苦事也然每有藉此美名以濟私者希望諸君打破此觀念犧牲一切實力做去毋存奢望毋挾成見宜秉至公至正之心爲地方謀幸事爲國家增榮譽免貽外人惰民之譏是幸林炎夫云自治是吾地方人民應做之事宜先將大綱立定宗旨抱定事事公開萬無不可行者請大家聚精會神一心一德實實在在向前進行方爲有益今再忠告一言望諸位以後對於地方自治同抱一個犧牲主義可也全體鼓掌仲佩紳云盧林兩君所言甚善同人等願敬謹服從所主張絕無二意演講畢史觀濤提議編訂自治大綱事主張函請楊春綠周伯堯兩君加入並請周君到會擔任演講自治事請主席付表决林炎夫附議通過杜椿蓀周光烈提議演講事俟各項手續備妥實行主席云此係演講主任分内事惟演講所用言詞以及宗旨範圍宜先編定爲要通過散會時巳十一點鐘矣 
[傳聞遷移輔元堂義塚之函詢]  
　　上海學商公會昨晚開臨時職員會到者正副會長及評議員等十餘人其提議案謂近日盛傳坐落北半城西新橋街同仁輔元堂之義塜有人覬覦設法遷移與法人密訂交换條件此事關係吾國主權且該處義塜與四明公所之義塜相互毘連將來事果實行則必致惹起地方人士之反對應請公司籌議主張對待迅予查阻以全領土而保主權云云經衆討論良久僉以此事眞相如何必須先行諮詢確實再行從長計議當即公决起草具函分致該義塜道契出面掛號之哈華托律師及上海慈善團董事姚子讓王一亭等務請調查個中眞相詳細答復内有致上海慈善團經董凌伯華一函尤爲緊要兹錄於左逕啓者近據外間盛傳同仁輔元堂所轄坐落法租界西新橋南之義塜地有人覬覦運動本地官紳提議遷空并與法人密訂交换條件置千萬孤魂於不顧良堪駭異查此塜旣爲貴堂轄地遷塜　實必得其詳究竟有無其事應請明白宣布以慰羣情萬一果有其事并乞將原委及進行辦法詳抄一份交與敝會俾同人等藉明眞相並祈竭力保存專此布達鵠候尅日賜復爲荷 
[紹興同鄉會所接陳炯明覆電]  
　　蠄蜍羅斗等崗並未收歸官有 
　　紹興同鄉會前接旅粤浙江同鄉來電以浙紹鄉祠舊置蠄蜍羅斗等崗義山被市政廳收爲市有等因曾經旅滬各團體開會公决分電力爭兹接廣東陳省長覆電云查此事前據浙紹鄉祠值理丁士軒來呈當經批行市政廳核辦嗣據復稱列入拓展市區之竹絲崗乃在馬棚崗後並非浙紹義山之羅斗崗地方至蠄蜍崗亦未定議並未派委測量等情可見該廳並未將浙紹鄉祠舊置蠄蜍羅斗等崗收歸官有該值理等所稱不無誤會准電前因相應郵復仍希轉達周知爲荷 
[揚子江上游之航業談]  
　　上海泰晤士報云四川一省天産品輸出甚衆今英美法三國共有輪船十二艘自滬溯揚子江而上以供運輸之用去歳中生絲·廢絲·生牛皮·礦鹽·藥材之輸出棉紗棉織物及雜貨之輸入者其數大增日政府今巳在國會中提出議案由日政府與航行宜昌重慶間三百五十英里之一日公司訂約津貼日金九十萬元是案通過後將由有長江航路之日清汽船會社與日政府訂立此項契約刻該公司急將鳳陽丸ＵnysMaro輪船整理一切以備行駛之用旦華（譯音）公司爲開拓揚子江上游各埠起見擬於本月中旬江水正漲之時撥載重一千噸之輪船四艘開往川省以供運貨載客之用按宜昌重慶間江行甚險每歳僅自四月後六個月可以通航保險公司對於船身及貨物徵費甚重職是之故船主之能否獲利尚非可必者也 
[遠戍松黑之海軍艦]  
　　張作霖要求劃歸節制海軍員兵反對 
　　海軍部前以東三省航權被俄國操縱利權外溢經前任黑督鮑貴卿乘俄國内亂時設法收回呈請海軍部選派利捷利綏利川江亨等四軍艦駛往松黑兩江駐防保護航業鞏固江防當四軍艦開至廟街時被某國所妬聳令俄國兵艦開砲襲擊不許前進後經外交委員再三交涉始得通過俄境到達防地乃自駐防以來忽巳數載各艦員兵遠戍邊陲備嘗艱苦久欲思歸迭經吉黑江防司令王崇文呈請海軍部調防以均勞逸嗣因餉糈無着尚未核定兹聞王崇文司令因各軍艦駐防在外異鄉客地借貸無門而海軍部欠餉不發長此拖延必至軍心涣散特向東三省督軍張作霖商懇每月協濟軍餉若干以資維持聞張氏巳向海軍部磋商請將該艦隊劃歸東三省節制始允協濟軍餉事爲各軍艦員兵所知深不爲然以爲海軍艦隊向來統一若以駐防區域劃歸管轄督軍節制則海軍艦隊必至分析大爲反對是以聯名電請本埠海軍總司令公署請爲維持取消前議以免紛歧云 
[察哈爾區第一次參觀團抵滬]  
　　察哈爾區第一次教育團二十四人昨日抵滬寓振華旅館由商務印書館交際員黄警頑君招待分日引導參觀教育機關該團不遠數千里南下此屆爲第一次舉行參觀團組織精神均佳分部組織分掌職務總務由團長王仙舫總理團内一切事宜中等教育及教育行政部由鄭荔庵主任小學教育及職業教育部由許得三主任義務教育及社會教育由崔伯璠主任聞尤注意幼稚教育共在滬五日參觀日程與黄警頑商定如下（今日）晏摩氏女學啓秀幼稚園廣東小學奇峯義學尚公小學下午養眞幼稚園商務館印刷製造工廠晚八時青年會聽韓鏡湖科學演說（星四）省教育會與黄任之談職業教育美術學校東亞體育學校公共體育塲下午乘火車到龍華參觀孤兒院龍華寺塔晚七時應商務書館歡迎宴（星五）萬竹小學旦華小學下午勸學所第二師範及附屬小學中華職業學校晚赴總商會國是會議（星六）民立中學務本女學省立第一商校聾啞學校中華武術會四時聽章太炎講國學（星日）少年宣講團通俗教育館乘火車到江灣觀模範工廠 
[帶徵畝捐辦義務教育之廳令]  
　　原辦教育亦須整頓 
　　上海縣公署昨奉教育廳令云案奉省公署訓云内開案據義務教育期成會會長袁希濤呈稱本會於二月二十六日開常年大會由到會會員提議以上年七月本省教育行政會議呈准令行籌議帶徵畝捐撥充義務教育經費一案在已遵辦各縣間有發生困難情形請由會呈請設法救濟卽經議决轉呈請予維持查蘇省推行義務教育需欵甚巨實以加收畝捐爲大宗欵項上年秋後適逢災歉被災較重之縣業由本會陳明分别展緩一年其災輕地方有遵辦畝捐正籌推廣教育者或因地方士民誤會致形觀望亦所不免查因災展緩之縣本年歳稔應仍籌劃進行此時自可先行增籌欵項但實行加收須待之秋稔以後其災輕之縣業經議定帶徵自不容地方士民藉詞反對至以前所辦教育自應同時加以整頓以彰信用而免誤會擬請省長察核令行財政廳通令各縣對於畝捐事項務須查照遵行一面令行教育廳通令各縣對於原辦教育事項務須力籌整理教育幸甚等情除批示並分行外合行令仰該廳長遵照等因奉此除批示外合行令仰該知事遵照辦理並將整理學校情形具報云云 
[兵工廠添招工人]  
　　高昌廟陸軍部兵工廠前因經濟支絀迭次電部請欵無着故各廠工人均經減少兹因直豫閩浙各省定造各種機器及軍械期限甚迫是以近日槍砲練鋼冷作（卽翻砂）子彈等廠陸續添招工人以資工作云 
 
 

Page 14

 
 
[調查全國商會之提議]  
　　各分省區查報僑埠仿照辦理 
　　全國商會聯合會總事務所昨接上海總商會函云逕啓者現時通用之全國商會及外洋中華總商會一覽表係由農商部於民國八年五月刋行據所定凡例僅以報部有案業經核准者爲限其舊設之商務分會尚未改組或新改組之商會尚未核准者暫不列入是實際應用尚有不便之處現距此册刋行之期瞬將三載縣治旣多析置商會亦多增設而職員又迭經改選情形業與從前不同爲便利通信起見急應由商人重行調查校正付印提綱挈領辦法似應卽由貴所通函徵集凡設有省事務所者一省境内共有商會若干處以及設立地點會長姓氏卽先由省事務所分項查明彙列一表其特别區域未設有事務所者卽以該區内總商會負調查之責如此分省分區先行各自查報再由貴所彙總編製辦理較爲簡便且可免有遺漏至於僑埠商會亦可仿照特别區辦法由該區中華總商會彙總辦理此議如承同意卽祈迅函徵集并希見覆爲荷此致全國商會聯合會總事務所上海總商會 
[俄災振濟會前昨誌聞]  
　　討論游行辦法三育大學與美人之贊助 
　　聯合通信社云俄災振濟會上海部前晚（三日）在青年會會客室開游行大會籌備會議公推翁國勳主席陳藩記錄當由楊舞心提議分股擔任衆贊成通過即席推出總理股維持股交際股文牘股四股委辦各數人專辦游行大會事件分頭討論以利進行現已稍有頭緒不日將發表游行辦法及路由 
　　又昨晨八時該會職員王卓山陳維新應楊樹浦三育大學之請特往該校演述俄災慘狀先時該校佈置俄災廣告及災區圖傳單等張掛滿校甚爲整齊由該校謝隨安君主席全體男女學生唱歌决由王陳兩君演說詞極痛切該校校長教職員曁全體男女學生三百餘人疊次鼓掌表示一致贊助精神活潑並組織募捐一隊先由各學生自捐後再分頭出發竭力進行 
又昨午十一時許有美國許女士到該會事務所參觀由演講幹事翁國勳譯述俄國災狀及華人助捐之辦法頗得女士嘉許旋捐鈔幣五元即由該會中給發收據及磁質徽章一枚以資紀念云 
[設工廠藉工代賑]  
　　江淮人之自救策草簾之小工藝 
　　本埠江商人邱仰川卞海程劉毅夫陳家寳等因家鄉水災貧民來滬謀生者日見其多查有草簾一業工本甚輕專銷外洋爲貨物包皮之用因安揷災民起見籌集資本洋一萬六千元在閘北大統路底組織利民工廠製造草簾運銷出口業巳具呈農商部批准備案廠中有木機五千架工人每日可得工資三四百文云 
[長安里盜匪擊斃華捕案近訊]  
　　水二未獲陳蓮芳押五年孫康連逐出租界 
　　安徽人陳蓮芳於上月十四號夜半偕在逃者至楊樹浦路長安里圖刦經匯山捕房四百三十八號華捕胡維周上前拘捕致遭在逃者開槍擊斃另由一捕將陳拿獲續由華探目楊阿泉包探錢連奎等在小沙渡路三百六十五號門牌緝獲關係人孫康連解經公共公廨押候訊究並由麥警務長下令購緝本案主要犯水二到案懲辦各情均詳前報水二迄今尚未查明踪跡陳孫兩人業由捕房將案情偵查終結昨晨解廨中西包探上堂將陳蓮芳在捕房所供彼係由在逃之水二命一素不相識之人同往長安里圖刦槍非彼開之供單呈案並稱孫康連對於此事堅不承認有何關係云云質之陳供向在鎭江推小車度日來滬未久三月十四號晚遇水二於途被邀至韜朋路茶館吃茶後來一不知姓名之人與我同往長安里圖刦未成其人即開放手槍遂將巡捕擊斃等語孫供我係至小沙渡路三百六十五號屋内尋友王漢未遇適包探亦至該屋查人致遭誤拘等語李襄讞核供商之美約副領事以陳蓮芳有意糾黨持械行刦屬實判决監禁西牢五年期滿逐出租界孫康連亦非善類着卽逐出租界不准逗留 
[公共租界防務之嚴密]  
　　各捕房全班探捕四出搜查 
　　近來公共租界内時出越貨殺人重案麥警務長以若不嚴密巡查殊與防務治安兩有妨礙特於昨日令調新閘戈登路靜安寺路匯司匯山楊樹浦閔行路嘉興路北四川路等九捕房通班中西探捕及全體特别巡捕武裝印捕會同福州路南京路兩捕房中西探捕於下午七時起分班四出搜查大小各旅館客棧茶寮酒肆有無匪人溷跡其間並在各馬路及弄内檢查行人身畔有無夾帶危險物品故昨晚途中探捕如梭氣象極嚴云 
[汽車撞傷德女孩再誌]  
　　乘車者日人汽車夫交五百元保 
　　　　女孩年祗八歳於三號被汽車撞倒碾傷斃命歸英領包君會同華官蒞院檢驗各情已誌本報兹悉該德女被撞之汽車係一千六百九十六號是日由日本人副島岡雄所乘司機者係汽車夫徐炳生現中西官判令該汽車夫交五百元舖保候訂期解廨訊究云 
[律師公會之評議會期與議案]  
　　上海律師公會訂定於本月九日（星期日）開第二届評議會昨日通告各評議員請届時蒞會與議聞應議各案爲（一）國是會議之補助經費問題（二）新會員入會證明資格問題（三）會員宋士驤請議本公會會員可否在江寗區域出庭問題（四）會員王言倫請議上海地方收受抄錄費一案 
[第四師採運軍米過滬]  
　　浙江盧督軍以第四師軍隊需用軍米經派員朱輔善前往蕪湖等處採購六千石由蕪湖分批運杭前日（三號）由該押運員朱輔善持有甲種軍用執照前往滬寗滬杭甬鐵路局呈驗索車報運當經該路局長照准巳飭車務總管轉飭鎭江站長配車候裝昨日（四號）由鎭江站裝車來滬轉掛滬杭甬鐵路夜貨車運杭 
[暹邏米將次運滬]  
　　滬上白粳等米市價步高核之内地存米不多大勢一時難以平小前次米貴則有湖南蕪湖等客秈來滬藉平市面兹長江來貨不甚合算故近來由某商等由暹邏販洋米來滬試銷本星期内由公司輪船裝來三四萬包客帮先由紹興等處購辦兹該帮已停手故本街米店買進不少皆銷飯店及門莊攙用粒子小而色白惟性硬利於乘熱而食每二百磅一包者價十元零三角次者尚可鬆動也 
[昨日之棉紗市况]  
　　棉紗自上星期六以來市面風頭甚盛星期一日近遠期交易頗旺陽曆七八月期均售開不少現貨本日紗各客帮之購買者亦皆踴躍蓋因原料棉花大缺脚地堅穩之故昨日大阪三品上下午兩電統扯略小數角美花略小印花則漲上午客帮中汕頭蕪湖威海衛江西野鷄等帮買進本紗五百餘包日紗二百餘包牛莊天津漢口等三帮進本紗一千包左右日紗六七百包旋於午間有空頭者在紗布物品等交易所散播種種謡言又紗布三十一號經紀人放出抛盤一千餘包售與三十四號買進致一時人心懷虚各客帮亦疑信參半以是暫時住手紗價因現貨本屬缺少故跌去數錢標準則小去兩外三新紗廠開出二十支採花十支得利圖期大包二千包大豐廠開出十四支汽球小包二百五十包（價詳商情欄）紗市如果謡言不實今日客帮一動則立可復見活動因紗業中觀測皆有看漲之勢也 
[正金銀行半年之盈餘]  
　　文匯報云正金銀行董事部提交股東之常年報告謂過去半年之盈利除去雜收之債外凈餘日幣一千四百八十四萬七千一百十三元四角内有四百七十五萬四千九百三十六元六角九分乃上届清賬滾存者董事部建議以四百萬元加入公積金項内並按常年一分二釐發給紅利共需六百萬元餘欵滾人下屆賬内 
[昨日之金融市况]  
　　昨日現幣價上午爲七錢二分四釐七五下午略好爲七錢二分四釐八七五比上日漲二毫半三月底期洋上午七錢二分五釐八七五午後亦稍好至七錢二分六釐比前日小一毫二忽半是日銀行收欵不多銀拆已小上午跌至一錢八分下午又小六分爲一錢二分比星期一日跌去二錢二分矣市面頗見沉寂各商業殊少活動云 
[友華銀行滙市報告]  
　　昨日友華銀行滙市報告云三日倫敦大條銀價近期縮一二五遠期未動紐約銀價縮至六角五分半倫敦紐約間滙價升至四元三角九分半今日此間各國滙價僅美金長至七十一元五角法郎縮爲七百八十五開盤市况堅定英鎊售開價四五六月份三先令三便士七五美金售開價四月份七十三元五六月份七十二元七角五分其後投機者均購進市况漸平午間英鎊售開最低之價四月份三先令三便士六二五五六月份三先令三便士半美金停開價四月份七十二元七角五分五月份七十二元六角二分半六月份七十二元五角下午市况微堅收盤時英鎊售開價近期至六月份均三先令三便士六二五美金售開價四月份七十二元八角六分半五月份七十二元七角五分六月份七十二元六角二分半昨日倫敦市塲仍中國有銀售出美洲購進倫敦與紐約市况均不定 
[昨日公平呌莊之市况]  
　　昨係星期二爲公平洋行拍賣羽綢斜地羽綢尺六元絨泰西緞洋紗細布市布原布紅標漂布等疋頭之期共排列三百零七件計一萬五千三百疋較上屆少拍五件計二百疋各客帮本街内地店舖均有拍進市價較上屆爲疲 
[華裕洋行經理被拘]  
　　文滙報云廣東路Ａ三十九號華裕洋行經理波芒特氏於昨日午後被拘發拘票者爲香港當道蓋香港有人控告波芒特氏於一九二○年九月二日私離香港躱避破産控案之故今晨波特芒氏由泊里登氏代表向英領事署警務法庭聲稱被告因合股員刻在舊金山若遽離滬無接管之人故行中事務須事部署請展期赴港後由承審員判以二百五十元保釋俾料理行務並定期星期五日由香港派來之探目方特氏押同赴港 
[警告賽會進香者之傳單]  
　　勞民傷財藏垢納汚 
　　近來各地城鎭香汛大盛勞民傷財莫此爲甚少年宣講團鑒於迷信劣俗之不可長特發印通俗傳單一種分發各處以冀警醒睡夢全文照錄於后江南春好三月烟景含笑迎人遊春何等快樂身心兩受裨益所以踏青尋芳並不干違例禁豈知相傳到今勝節轉成劣習賽神進香諸事豈能延夀益身可憐愚夫愚婦迷信劣性太深菩薩泥塑木雕一無知覺靈性但傷金錢財物徒耗一年生計人能飮食坐臥非同菩薩可比不知返躬自省養成國民精神處世首重道經如今四維何存單靠菩薩保佑强盜亦可禮神殺伐淫風可惡有的僧道撮引菴廟誰說神聖藏垢納穢可虞年老公公婆婆精神早已萎靡正宜樂此餘年偏喜奔走戕身尚有閈閣千金迷信兩字難除滿頭珠圍翠繞招摇名勝院庭拆白浮滑少年眉來又復眼去從此勾引成奸寡婦亦可失節若是盜賊見了殺人還要打刦原來慢藏誨盜冶容莫避誨淫賽會勞民傷財官廳久有禁例可恨劣紳地痞結黨從中漁利假借菩薩欺世法律不能寃恕從中漁利可殺何苦助長惡根勸君及早回頭勿再沉迷不醒求神不若修身明德還須求己各處災象可憐哭聲震動天地倘若錢多無用最好振濟災黎口頭四兆同胞今日却見同情惻隱人皆有之何勿怏去助振互助本是上德人類應有責任諸君輾轉勸告功德勝過禮神云 
[木梳工要求增資之警廳批]  
　　須邀出同業和平商勸 
　　本城内外木梳同業共三四十家其中工人約一二百人邇來各工人因米珠薪桂難以度日組織團體要求各店主加增工資迭經該業領袖邀齊雙方會集大白栅該業公所討論解决辦法店主方面不允退步以致並無結果於是各工人在外昌言若達不到加增工洋目的惟有全體罷工等語各店主聞悉恐懼公舉同業陸元昌等同投淞滬警察廳具稟請求維持昨經徐廳長批示云據呈已悉查該木梳一業無論主爲客固是相依爲命極應互相維護縱屬年來米珠薪桂工人要求漲價應舉出代表雙方和平磋商一面仍不廢工作可恃工資生活如果同盟罷工即屬違法行爲且工人停業自遭損失亦所不取仰即邀出同業領袖和平商勸毋以意氣遽趨極端所請傳訊之處暫毋庸議此批 
[黄包車夫搶網籃]  
　　昨日（四日）滬寗路北站有一鄉婦手抱小孩携網籃一隻由無錫乘四等車來滬正在出站至租界之時有黄包車夫多人東拖西拉該婦不由自主致被將籃搶取而逸籃中藏衣服價值六十餘元之數該婦人大哭睡在電車軌道間欲圖自盡當由巡捕以善言解勸而去 
[薛弄底喪家被刦]  
　　四盜匪衣服華麗所刦均係飾物 
　　滬城薛弄底九十三號門牌珠寳業沈松盛家有喪事於前日舉殯發引男婦親屬畢集至晚八時許沈出外未歸忽來身穿　機緞馬褂·華絲葛棉袍·頭戴西式呢帽·口操北音之少年四人闖入沈家初以問信尋人爲由繼而二人走出在門外把風二人出示手槍嚇禁聲張當將沈妻沈楊氏·沈女許沈氏等扭住用强刦去手臂金鐲一雙（重二兩五錢四分爲老慶雲牌號）金戒一只（上刊瑞雲二字）金手表一只嵌寳金戒一只鑽戒一只珠翠鐲一只翠戒一只該匪等得贓後大踏步向北而逸迨行過薛弄底該匪等又擁至某紙匣作中當見並無值錢之物並不動手紛紛四散沈松盛回家查悉立投一區二分駐所稟報楊永芳署員立飭長警馳往盜匪早已無踪遂詣勘一週並詢明盜匪面貌年歳服式回署稟復昨午由楊署員據情詳報淞滬警察廳徐廳長已通令所屬一體查緝矣 
[汽車撞殺人撫恤了案]  
　　一死顧克賢一死薛啞子一死李連生 
　　汽車夫陳厚生日前在靶子路開駛汽車撞倒江北人顧克賢傷及腦部由捕查見將顧車送醫院因傷重不及醫治斃命由院通知捕房將尸舁送騐尸所於昨午後報請公共公廨李襄讞與英米副領事蒞所檢騐得顧克賢委係生前誤撞傷及腦部身死當即塡明尸格升座公位捕房傳同尸屬將肇禍之汽車夫陳厚生帶案即據陳維林供稱死者係我表伯家有父母初到上海是日在衖内小便走出被汽車撞跌身死要求伸雪詰之陳厚生供稱我是日開車經過靶子路當揑喇叭死者奔出馬路誤撞車燈上跌倒實非我咎而車主劉維銘亦到案證明一切經中西官得供判曰檢騐得顧克賢委係生前奔過馬路誤撞車燈傷及腦部身死着尸戚具結領尸棺殮着車主撫卹此判 
　　住居楊樹浦路之薛再山八歳兒子係啞子前日行經齊齊哈爾路突被汽車夫周虎生所駕之汽車撞倒碾傷要害斃命由捕將傷孩尸體舁送騐屍所於昨午後投請公共公廨李襄讞與英米副領事蒞所檢騐得薛啞子係被汽車撞傷身死遂塡明屍格升座公位經中西官研訊之下遂判曰騐得薛啞子係被汽車撞傷身死訊據各見證供稱該車因死者奔過馬路無法趨避所致應着車主給予撫卹由屍父具結領屍棺殮云 
　　汽車夫王毛頭於本月一號下午一時許駕駛運貨汽車經過新閘愛文義路與英美電車公司之二十七號電車相撞時有電車公司之機匠李連生站在電車月臺上司機人之旁被震跌於車下致爲汽車電車軋傷經四百八十一號印捕查見將李送往醫院療治無效前日身死捕房派探將屍車入虹口斐倫路騐屍所當日午後四時經公共公廨李襄讞會同英副領事米君蒞所騐明屍體升座公位捕房將一干人證帶案請訊首由屍妻李氏投訴出事時伊未目覩惟求伸雪次由印捕禀稱聞喇叭聲即由崗亭内出見死者巳跌傷在途又由與死者同乘電車之該公司銅匠陳佐謨證明被告汽車與電車相撞三下致李被撞跌下電車遭兩車相軋受傷又據該電車之司機人韓子亭供稱初撞時我即下車意欲抄該汽車之號碼詎其又連撞兩下於是李遂跌下我乃停車李已軋傷該汽車亦已損壞不能開行云云又據汽車夫王毛頭供稱其時我車開行極慢係電車撞我之汽車以致汽車内部均已損壞等語中西官騐訊旣畢判曰檢騐得李連生係從電車跌下被汽車軋傷致死除飭屍屬具結領屍棺殮外候該車主各予撫卹此判 
[青年會今晚兩會]  
　　講演單軌鐵道與盤旋機研究國語 
　　四月五號禮拜三晚八時上海基督教青年會智育演講會請中華基督教青年會全國協會演講部幹事韓鏡湖君主講（單軌鐵道與盤旋機）按單鐵道與盤旋機爲近代科學家最新發明之機械於運用與工作上爲必不可少之要素韓君對於振興實業便利交通素所研究屆時並有機械試騐隨講隨試甚爲清晰凡各界士女均可依時往聽云 
　　又該會以統一國語爲我國今日之急務特組國音研究會於每星期三晚八時開會上課一次聞報名入會者目下已有六十餘人今晚八時爲正式開課之期尚有餘額可補各界有志研究者可向該會鮑九思君處報名概不取費云 
[東南大學校董會開會期]  
　　四月六日午後五時在上海商科大學 
　　國立東南大學校董除教育部代表一人及該校校長爲當然校董外其餘十五人係由教育部函聘張季直蔡子民王儒堂袁觀瀾聶雲臺穆藕初陳光甫余日章嚴孟範錢新之榮宗敬江易圍沈信卿黄任之蔣夢麔諸君擔任該校自去秋成立後校務日見發達兹聞爲編製十一年度預算標準及討論一切擴充計畫起見已定本月六日午後五時在本埠法租界霞飛路上海商科大學内開校董會臨時會商訂一切其教育部代表前本由部委派專門教育司長任君鴻雋充任兹任君業已辭職並由該校呈請教育部另派代表與會云 
[中華武術會聚餐會紀]  
　　南市中華武術會於上星期假城南也是園舉行春季第一次聚餐會會員與餐者共有五六十人入晚七時由該會理事委員長滕東勤君主席歡迎各會員入席後復起立演述大旨謂叙餐會可使會員彼此相識交换智識聯友誼厚感情團結愈固會務亦愈形發達并雜以詼諧衆皆鼓掌乃開筵暢飮佐以商務書館工界青年勵志團奏國樂助興席間由總主任吳志青報告最近會務并謂現在會所因羣學會翻造房屋必須遷讓本會亟應在自置之基地建作會所俾謀發展惟建築費尚待籌募全恃諸君力爲設法衆皆贊成均允盡力帮忙末後舉行抽彩之彩各憑慶功宴手巾號碼抽籤一支共分六十餘籤是晚胡世烺得第一贈王一亭畫一幅二爲顧筠生得王叔賢贈名畫一幅三爲陳夀之得陳勇三贈花一盆華炳元得陳琴軒贈寳劍一柄其餘各有贈品以書畫居多爲聚餐會之特色云 
[吳淞救火會演劇籌欵]  
　　吳淞東區救火會主任許仲良因該會近需添備器具及修理等費無從籌欵故與淞興舞臺主韓潤卿磋商定於本月八日假淞濱第一臺戲園請文明女子劇社全班演義務劇一天所售戲資悉充該會經費 
　　尚有本埠新聞等轉入後頁 
雜評二 
[宗教與非宗教（旡用）]  
　　宗教之是否能永遠留存於世界此一問題今日猶未易確答然信教自由固明載法律也與其干涉之毋寧放任之苟其不侵害他人權利違背國家法令任令自由庸何傷前清末葉教案迭起居今回溯寧弗可哂何者宗教之爭要不免含有幾分黨同伐異之質分黨同伐異非休休有容之士所宜出焉然則基督教而集會科學家各奮其熱心救世之精神本科學以教導世人化民成俗民旣化俗旣成雖欲與談宗教誰其信之反是愚夫愚婦皈依神道如值此清明令節舁神巡賽勞精傷財又誰得而制之夫談救世專就救世論談治國專就治國論不必别生枝葉致原屬一本之同胞因信教之不同而生芥蒂本係敦睦之友邦因信教之各殊而啓猜嫌科學之立塲未鞏固而意見之衝突已叢生立意至善而結果適得其反不重可悲耶彼謂爲含過激意味反英美色彩者容或别有作用久久自明猶可弗慮所可慮者氓之蚩蚩但知非教之運動罔識科學之立塲造作蜚語歧而又歧輾轉遞演不可思議庚子之變殷鑑匪遥自來禍變之起每出於善意發議者意料之外往跡昭昭證引易易記者不奉宗教然願尊崇法律上信教自由之規定也 
 
 

Page 15

 
 
本埠新聞二 
[年華隊贊助鄉村教育之進行]  
　　此次年華隊爲振華義務學校籌募校舍建築費假座青年會舉行藝術會對於各項事務業已籌備完竣聞塲内設有特座四排每排五位定價二十元現巳定完陳琴仙定兩排張石川陳勇三各定一排此外函致天津路三百二十號晨社定座者亦有十餘人預料是日會塲必有人滿之患又聞明星影片公司新攝之「霞飛將軍」及「美人與香皂」二片是晚亦在會塲映演云 
[羣學會之通函]  
　　羣學會昨日通函各會員函云啓者本會幼稚園業於二月一日始業對於會員子弟來園每學期减半收費三元以表優異前奉章程諒邀台閱兹因學額未滿尚可陸續入園欲寄午膳者亦可至保育事項除推定楊聘漁高硯耘二君主任曁王尹二保姆專任外並推定袁觀瀾沈信卿黄任之諸君爲幼稚園董事指導進行爲家長者希注意焉再本屆大會議决之建築案即經評議會議决就會員中徵集墊欵趕日興工計分普通建築及禮堂建築兩部推定經濟部顧馨一姚伯鴻二君擔任保管並經呈准縣署備案惟事關教育根基尤賴衆擎易舉兹定於四月六日晚七時開徵集會務希蒞臨共策進行至爲盼禱 
[省二中學生來滬參觀記]  
　　江蘇省立第二中學校數理化科三年生二十人今屆春假期内特來上海參觀各大工廠俾獲工學上之智識引起實業上之興味三月三十一號由蘇到滬寄宿劉公祠第二師範附屬小學内逐日由二中教職員蔣顧二君率領前往求新廠啓明染織廠商務印書館印刷所交通大學無線電臺中華職業學校附屬工廠龍章造紙廠中華玻璃公司等處參觀一週現聞於四月五號搭車返蘇云 
[奉賢城市教育會之春季常會]  
　　浦東奉賢城市教育會於前日下午一時開春季常會由會長朱醒華主席報告赴審計會審計情形次議（一）補助暑期學校經費案（一）編印彙刊案（一）組織第三次參觀團案（一）歸併學校案（一）呈請袁青兩塲帶徵蕩田畝捐以裕各校常費案（一）組織國民校聯合學藝會案等共有十餘件均經到會職員詳細討論一一議决呈請縣署核准施行 
[各團體歡迎馬鄰翼紀]  
　　前教育次長馬鄰翼由湘掃墓畢道經滬上因各界挽留小住兩日昨爲清眞國民學校·清眞董事會曁理事會·旅滬商帮協會振興珠玉彙市·各團體公讌假清眞西寺歡迎並遍請滬上教育界陪宴首由該校主任朱笠農報告開會宗旨次由董事馬乙棠致歡迎詞並請馬次長講演教育及宗教之淵藪詞旨中肯他如賈季英顧蔭亭馬樹周等對於教育均有議論濟濟一堂盡歡而散 
[半淞園之游客多]  
　　滬南半淞園近因天氣和暖桃柳齊放一番春景甚屬雅觀再兼龍華香汛道經該園聞終日游客數達三四千人而園内之商店無不利市三倍云 
[碾米公所開會紀]  
　　上海機器碾米公所昨日爲常會之期在英大馬路大慶里該公所開會下午二時正會長張樂君副會長錢貴三曾影毫及評議員等先後到會同業到者二十餘家遂振鈴開會提議事件爲本年二月份同業碾數略爲减少蓋因内地各處碾米廠陸續增加所有産米區域及米糧彙市之地已無處不有内地房金及一切開銷較滬上爲省是以咸能讓價遷就被其佔奪又上年江邊淮揚等處秈米收成減色且滬寗貨車减少運貨致來貨殊少比較正月份竟少十成之三四應由公所函致各埠運輸公會轉知各轉運公司對於米糧切弗躭擱時日隨到即裝若被延遲則滬上各廠來貨减少恐市價再增高云云繼又提議中旬糠栖市價因米價甚大故比前届酌加議决照加五分一角不等至六時散會 
[滬南工巡捐局之談話會]  
　　昨日爲滬南工巡捐局常會之期午後三時開會到者名譽董事朱志堯莫子經穆杼齋等因未足法定人數不能開議遂改開談話會由姚石蓀局長與各董商榷局中所徵地方税收如何進行及一切預算比較上年收數能否充盈得以挹注等情略事討論遂改訂本月七日（即隂曆三月十一日）星期五下午兩時開臨時會議以便公衆决定 
[西砲臺定期試砲]  
　　上海兵工廠近造成過山快砲數尊定於本月七號起在西砲臺地方逐一試放誠恐附近居民聞聲誤會故於前日函致松滬何護軍使請爲出示布告以免人民驚疑 
[寳山路頤福里加租之經過]  
　　寳山路願福里爲對付加租事由周企唐沈五生包子如毛靜軒洪俊卿鄧永梁馬忠藻黄衡之等發起會同南北里衆房客公請戈朋雲出任調停房東金鞏伯與戈疊經磋商允改加三元爲加一元半房客已經認諾故該里並未組會表示决裂僅憑雙方互顧感情相諒相讓遂得和平了之並聞兩年之内該里不再有加租之舉云 
[造房礙規定路線再聞]  
　　西門外義弄金姓家砌牆違章拘押工人等事曾紀本月一日本報兹據該金愼記函稱該處建築牆屋曾於事前繪具圖樣呈奉工巡捐局派由路政處工程員實地勘明給發二次營造執照照上批示限界井然遵即建築並未違章刻因執照滿期工程未竣理應聲請再領詎料該工程員忽稱東面侵占公路勒令停工未免自相矛盾惟此事證據完備是路非路定能水落石出至無端拘押之沈萬倫係臨時雇用之打掃夫云云不知工巡捐局究將如何辦理也 
[沈寳昌昨日返滬]  
　　上海縣知事沈寳昌日前因接洽要公偕兵工廠廠長謝邦青同行赴杭晋謁盧督公畢後小作湖游即於昨日下午一時五十分由城站搭快車同行返滬云 
[律師閱卷規則之函知]  
　　上海律師公會昨致本會各會員函云逕啓者本會接上海地方審判廳公函内開奉江蘇高等審判廳令開查律師聲請閱卷所有一切手續尚無明文規定兹據高等分廳擬定前項規則呈請訂定前來業經本廳詳加修正厘成十條定爲各級審判廳律師閱卷規則除指令分行外合亟鈔錄規則轉請貴會一體知照計抄律師閱卷規則於后第一條律師請求閱卷除依律師章程及其他法令外悉依本規則辦理第二條律師除係各廳依職權選任辦理之事件外以旣受當事人合法委任者爲限得就經辦案件請求閱卷第三條請求閱卷以未結案件爲限但已經聲請上訴在原卷尚未移送之前已據當事人具狀委任者亦得請求閱卷第四條律師請求閱卷應先遞具聲請經審判長或主任推事指定閱卷日時交由紀錄科書記官繕發通知書後該律師應按照指定日時携帶原通知書來廳閱卷前項通知經紀錄科書記官查核相符應由指定監視之職員將案卷携赴閱卷室面交該律師查閱第五條遇有案卷繁多在指定日期内不能閱竣者應由監視員轉陳廳長另定日期通知該律師來廳閱看第六條律師於各該案件開庭日期不得請求閱卷但有特别情形得廳長之許可者不在此限第七條律師閱卷應注意左列事項（一）已經裝訂之卷不得拆散（二）未裝訂者不得翻亂第八條律師對於所閱卷證如有應行抄錄之件除用鉛筆摘錄外應依抄錄案卷辦法繳費請抄第九條律師閱卷完畢應即時彙齊面交監視員第十條律師在閱卷室不得評論案件或閒談等事 
[滬嘉區間車連日遲到]  
　　滬杭甬鐵路前昨兩天（即三四日）由嘉興開滬之一百零一號滬嘉區間車因在沿途各站裝卸貨物頗多（以花衣爲多數）停留時間過久以致該列車兩日間到滬均逾規定時刻遲到一點餘鐘 
[塗改鈔票罰二百元]  
　　愛多亞路江西路轉角滋大小錢店夥將塗改之銀行鈔票售與山東人楊鳳林行使案發楊被捕解由公共公廨判押西牢兩月並飭提該店夥到案訊究昨晨捕房將滋大店夥寗波人倪波舟逮案由捕房代表律師控其違犯新刑律二百三十二條請求按律懲辦中西官審訊終結科以罰金二百元充公 
[清節迎神出巡之路由]  
　　今日爲夏暦清明節本城邑廟人等循舊例舁城隍神像及四司出巡謂爲振濟無祀孤魂今將路由錄後出廟朝東過天官牌樓朝西福佑路穿心街朝南侯家路朝西梨園路往北露香園路出拱宸門朝南過民國路進老西門往南過曹家橋走新北弄朝東過新縣署蓬萊路朝北過小橋往東走唐家弄往北過縣橋朝東彩衣街往北東街往西老學前往北四牌樓過長生橋往東出小東門走集水街往南外鹹瓜街往東大碼頭往南裏馬路往西進老白渡往南過豆市街花衣街出鹽公堂走南倉街進校塲路出佛閣往南走中華路茶食公所面前新開馬路朝南過利涉橋到壇壇上起馬過利涉橋一直大興街往南走中華路過聯合會往西走東喬家浜往北進天燈弄出梅家弄過陳箍桶橋往南進西王家弄往北凝和路一直過虹橋往東太平街往北縣南縣東往北走四牌樓過長生橋朝東出小東門走民國路進福佑門過福佑路朝南舊校塲朝西沉香閣朝南侯家路朝東回廟 
　　又函云今日爲植樹節即舊稱清明節本埠各機關均循例停止辦公休息一天淞滬警察廳徐廳長昨特通傳城内外各區署所警正佐一體遵照以本日清明節例有本邑城隍神率同四司出巡振濟厲壇之舉所過之處均着加派長警沿途照料云 
[寳和旅館寓客私藏軍械]  
　　公共捕房特别西探長壳羅香前日率同特别包探王長根魏金福姚阿生等密往靖遠街寳和旅館七號房内抄出手槍兩枝子彈二十粒連同寓於該房之江北人胡立芝（又名胡三）·戴元凱（又名戴五）·拘回捕房押至昨晨解送公共公廨請究經關讞員會同美丁副領事畧訊一過以案關私藏軍械應澈底查明該被告有無不法行爲諭着帶回收押展期再訊 
[太古小工增資解决]  
　　太古公司之起艙小工要求增加工資由各工人推舉代表約同工頭至該公司買辦處磋商决定每籌增加十五文昨日上午各工人因未能滿意復要求增加不肯上工即經工頭約同工人代表復至買辦處商定每籌十五文改爲二十文始各首肯即於下午全體上工云 
[私開汽車肇禍賠百兩]  
　　梁永新日前私將某洋人之汽車開駛出外將某洋人之汽車撞壞當爲站崗捕查見將梁拘入捕房昨解法公堂請究先由車務處捕頭稱查得梁並無捐照不諳司機擅自開車有違定章請究繼由某洋人投稱是日不在家中梁私行將車開出請求追償損失中西讞員判梁賠償原告損失銀一百兩以儆 
[駁船清晨被搶]  
　　駁船户某甲昨晨黎明五時許停泊浦東太古公司碼頭承裝某報關行之包子黄豆因該公司棧房門未開候至六時許突來划船一艘内有匪徒五六人一擁上船手執利刃嚇禁聲張將該船户妻之金押髮金戒銀洋衣物等約值百餘金盡行刦去携贓仍上該划船向浦西方面逃逸事後該船户報告水巡捕房請求飭緝 
[匪徒搶金挖耳]  
　　住居喬浜路婦人朱氏前晚九時許由親戚家雇黄包車歸家行至小南門地方忽來匪徒將該氏頭上三錢許之金挖耳一支攫取奔逃迨該氏停車往追已無蹤跡矣 
[張子方帶刺刀與土展期七天再訊]  
　　張子方日前手持手杖一根行經法租界地方適有四十二號西探巡緝到來以張形跡可疑上前搜抄在手杖内查出刺刀一柄又在身畔抄出川土數兩當即將張帶入捕房諭令交保昨日傳至法公堂請究先由西探上堂稟明前情被告由保人代到聲稱張有要事至蘇州故不及到案請求改期等語中西官判准予展期七天着張自行到案再核 
[公共租界之兩烟案太平街與派克路]  
　　徐義生丁先良分别在新閘太平街一百七十六號派克路四百七十八號兩屋内私售燈吃洋烟經該管捕房華探目邵和鈞包探陳葆錄查悉往將徐丁兩人與烟民張吉安吳培清范文裕陳浩山等拘獲連同烟具昨解公共公廨經中西官質訊之下以徐犯此已非一次判押西牢一月丁罰洋二十元餘人各罰洋三元充公烟具銷燬 
[三旅館違犯烟禁]  
　　老閘捕房包探殷玉鼎姚錫卿昨晨將九江路源源旅館主梅道卿衛生旅館主周雲如月桂里鴻興客棧主王春函傳至公共公廨稟明該三被告均私設烟具容留寓客吃食鴉片違章以故傳案請究稟畢將所抄出之烟具呈案經中西官向各被告逐一質訊屬實判梅周兩人各罰洋三十元王罰洋五十元均着充公烟具銷燬 
[三客棧違章罰緩]  
　　法界陳三囡顧福山周松濤三人所開之客棧不將旅客姓氏籍貫載明在循環簿上有違定章事爲專查旅館探目方福林包探苗永興查悉前往將簿據帶入捕房昨日傳至法公堂請究先由捕頭上堂稟明前情陳等供認違章判各罰洋十元充公以儆 
[救火員投繯殞命賭博害人之一斑]  
　　在公共租界河南路救火會充當二百三十五號救火隊員山東人王小和忽于前日清晨縊死於水龍間内爲糞夫張阿根瞥見出報一千零七十二號巡街華捕歸稟捕頭飭將尸體車往騐尸所當日下午經公共公廨李襄讞會同英米副領事前往騐明尸體升座公位捕房將尸父王金星帶案王亦不能言明其子因何縊死旋據西探稟稱事後即往該救火會調查得死者係於去年八月二十三日補充商三十五號救火員生平好賭上月間所得之工資早巳輸去事前曾將自己之棉被質洋兩元邀八十八號救火員張阿升三百六十四號救火員徐福泉與賭兩人皆不允據徐言是日伊曾見張批死者之頰兩下故王之死或係因賭負所致云云並由徐福泉證明因王邀我及張共賭而張不許其賭故批其頰是實中西官得供判騐得王小和委係生前自縊身死飭尸父具結領尸棺殮 
[誣指拐孩勒索押一月]  
　　沈善卿日前帶領女兒行經法租界詎有無賴李連昌誣指沈善卿誘拐女孩當即糾同黨羽將沈攔住勒索適有探目楊振富李榮卿得悉到來將李拘獲帶入捕房昨解法公堂請究先由原告投訴前情詰之李連昌供詞圖賴中西官判以證明屬實豈能抵賴着押西牢一個月以儆 
[源通經理控司賬案派理賬員查賬再訊]  
　　韓有剛昨延巴和律師代表投法公堂控稱原告之父前在源通行爲經理雇張再卿爲司賬被張陸續舞弊賬目共洋六千餘元銀四百餘兩察悉向論置之不理故此具控案下蒙傳去後張抗不到案奉判缺席判决至今始行將張尋見扭案求請訊追被告由達商律師代辯稱現照被告核算祗欠原告三千餘元當源通倒閉後被告將賬目如數交卸清楚言明所欠之欵日後設法歸還並無捲逃行爲請爲察核詰之張再卿供商人祗欠三千餘元並無如此之多且係逐年虧空上年正月初四日停歇時將賬如數交清聶讞員商之法副領事歐君判張交原保聽候派理賬員查明賬目稟復後再行核奪 
 
 

Page 16

 
 
[美國女士控汽車夫案]  
　　許理律師代表美國女士開姆布具稟公共公廨要求諭着華利汽車公司主孫榮生及該公司之汽車夫錢金福賠償損失銀一萬兩一案據原稟所述因開姆布女士於本年二月二十二號雇該公司之汽車由錢司機從南京路議事廳而往禮查飯店車抵外白渡橋北塊轉角處汽車夫開駛極速致車與該飯店之牆相撞車上玻璃傷及女士之頭面頸項手指等處而喉間受創更鉅肉破血流女士所服值美金洋三百五十元之外衣均染斑斑血跡據此而觀則當時司機人之不愼可想云云昨日下午經兪襄讞會同美丁副領事升座開審原告有見證四人一爲醫生一係同車者其二則均屬禮查寓客挨次到堂證明當時肇禍車損人傷以及後來醫治各情原告亦持有血衣上堂供稱此衣事後已經洗濯不然血漬更顯又指受傷各處謂喉間傷痕已不能見而頰下等處之傷痕仍未消滅故將往巴黎醫治務使此痕消除未受傷之前在美國出口公會執業月人千金傷後醫治不能服務恐此職將屬他人云云被告亦延律師向以上各人逐一盤詰畢據汽車夫錢金福供原告雇車時並未說明何往而我又不懂西語故車經過處均由車中人手指迨過白渡橋車中人擊玻璃以須轉灣時甚侷促且前面亦有汽車致我車與該車相撞我車即旁牆壁俟原告等下車後我仍駛回故我車並未損壞等語末由兩造律師辯論終結問官以須詳核雙方證供遂宣布退庭展期宣判 
[洪善强未了事件之清理]  
　　上海證券物品交易所二十五號經紀人洪善强暴卒之後洪名下一切未了事件現由承繼該號之經紀人清理昨由該所理事會揭示云本所第二十五號經紀人洪善强君業已身故其承繼人正在清理之際該號應停止新買賣云 
[無賴剥營長車上之橡皮可謂膽大妄爲]  
　　駐防閘北裴家橋之陸軍某營營長前日雇坐邱三桃子之人力車回營將抵該營前被無賴多人將邱車攔住强剥車上之橡皮由該營長回營唤兵士到來抓獲張金林一名送交四區經顔署長判解司法科核辦 
[婦孺口角流氓逞兇]  
　　鎭江人於巧根在閘北新民路德興里開訂書作其子於阿才雙目不明日前在該里口與鄰婦馬李氏碰撞口角由該氏同居嚴張氏糾集流氓多人將阿才肆毆於之學徒陳金海上前攔阻被衆流氓打落門牙一只於夥李小利尹西林亦遭痛毆由崗警到來將馬嚴二婦拘入四區經顔署長訊明押候提到在逃兇犯再行核辦 
[校閱憲兵預紀]  
　　京師憲兵秦司令兹因校閱駐滬憲兵第三營及第九第十兩連軍紀特委副官長王彦邦總務課長魏晉雲課員崔友德康景澧等四員於昨日到滬已與第三營汪營長接洽定於明日起考試第九第十兩連士兵操學兩術迨滬上考畢須赴漢口濟南等處考察該營之第十一十二兩連紀律云 
[第十師之軍官教員]  
　　陸軍混成第六旅第四師第十師等三機關在吳淞創設軍官學堂一所凡步砲各營第營一律挑選下級軍官四名送校肄業盧督以第十師軍官教員刻未委定查有陳鳳熙堪以委爲第十師軍官教員昨已委赴吳淞任事矣 
[莫干山遊客須知]  
　　杭州拱宸橋與三家舖之間前祗有怡和公司汽船吳江號往來載送莫干山遊客兹聞該公司又造成汽船一艘名杭州號預備在該處同時營業該船容積並較前船爲大遊客可不患擁擠之苦又聞滬杭鐵路爲便利行客起見特規定每日上午八時由滬北站開行之特别快車須在艮山門停留數分鐘俾遊客於此下車免再繞道因此由滬往莫干山之時間可減少兩小時云云 
[蒲淞市組織高小校董會之批准]  
　　上海縣沈知事前因蒲淞市經董組織高等小學校校董會擬具簡章呈請江蘇教育廳核示在案兹奉批示内開呈表及簡章均悉該校組織校董會冀收集思廣益之效事屬可行簡章及校董履歷表准予備查 
[公共公廨訊案彙錄]  
　　昨晨公共公廨由兪襄讞會同英包副領事訊理（一）劉莘根等三十三人訴炳生輪船公司主汪炳生欠薪金案結果諭派本廨理帳員薛邁羅爲炳生輪船公司臨時理賬員即將該公司輪船及一切産業收管並登報兩禮拜再核（二）周茂蘭延高露玲律師訴汪炳生不理押欵案結果周茂蘭限於七日内到案具結再核（三）祥康木行延甘維露律師訴周聚生張裕春欠欵案結果准原告登報十四天傳達被告到案候訊（四）九如綢莊訴吳瑞生欠貨欵案結果改期訊理（五）張坤德訴施子英不給介紹買賣地皮之二成佣金案雙方律師將關於此案之信函數十封逐件誦讀呈堂結果改期提前排訊（六）鍾四福訴鍾鳳林不還存欵案結果被告押候下禮拜二再訊 
　　又午後民四庭由兪襄讞會同日副領事田中氏訊理（一）福泰衣莊訴汪濟臣用空賬洋案結果着汪濟臣償還原告洋五百七十七元五角六分並繳堂費該被告無力清償應由保人汪東升代償並飭汪東升到案執行汪之保單一紙附卷（二）平襟亞訴朱錫泉妄登盤店告白請追損失案結果朱錫泉交三百元舖保候訊（三）婦人顧陳氏聲請因控其夫顧桂堂抛棄不顧離婚一案免繳堂費事結果准予免繳堂費（四）董裕珍訴吳仰卿葉佐庭葉思琴等虧空賬洋案結果改期下禮拜五上午訊理（五）毛啓元訴陳錦章不還借洋案結果再寬限被告於三個月分期清償洋一百二十五元否則着保人代償 
來函 
[亞洲建業有限公司來函]  
　　逕啓者本月二日　報載成渝馬路由興亞公司測量工程新聞一則又今日譯載星報美商簽定合同項内有亞細亞拓殖公司及總理輝柴姆等名稱查成渝汽車路係由四川省長與敝公司駐川代表裴克恩工程師於前日雙方簽字敝公司華文名稱爲亞洲建業公司又總理華文衛琛因恐誤會用特函達請爲更正不勝感禱亞洲建業有限公司頓首四月四號 
[日本郵船公司來函]  
　　三月三十一號即舊暦三月初四日禮拜五貴報本埠新聞内登敝國長崎神户横濱各埠拒絕華工登岸已有數千人一事閱餘之後殊有不明惟有筑後丸裝回七人又八幡丸裝回十六人兹因囊中乏錢身無落地仍恐留落敝國當至貴國駐日領事館商酌辦法再三不肯負責故此退回又登日警署發給非勞動者之證明書輪船公司方可出票敝公司並無其事不論何人皆可買票極爲歡迎决無抗阻字樣望請貴報辯明更正爲盼上海日本郵船公司啓四月四號 
[中華職業教育社通訊]  
　　住址上海西門外方斜路三四八號 
[職業學校聯合會通告]  
　　敬啓者查職業學校聯合會簡章第六條每年春假前各學校應將學校概况依式塡表送交本會於常會時陳列展覽並彙印分送各學校等語爲特另郵檢奉調查表式一紙即煩迅賜塡寄實所感幸惟全國職業學校概况中華職業教育社於去年曾經調查一次倘貴校已經照塡此時如無變遷即省略塡寄亦無不可至本年常會照簡章第三條於中華職業教育社年會時舉行之該社本年年會期巳定五月十九二十二十一三天會塲在木校本會自應同時舉行先此附告一俟詳細節目决定再行正式奉達屆時務請貴校查照簡章第四條推舉代表一人或偕同教職員出席實所厚幸再增加關税業已定議各國退還賠欵亦頗有端倪查美國提倡職業教育有國庫補助之規定我國職業教育方在萌芽而經費異常竭蹶擬由加入本會各職業學校會呈中央於增加關税與各國退還賠欵項下提出若干成專充職業教育基金如荷贊成請先賜示以便提付本屆常會共同討論對於請求進行上倘更有卓見幸一併見示值年主席中華職業學校敬啓 
來件 
[認印安士全書第四次報告]  
　　劉雪亞省長一千部又簡君玉階簡君英甫各一千部『黄君月軒劉君圓照各三百部于君近農李君堯夫曹君雪堂各一百部諸君化起五十部吳君佩卿三十部張君志澄王君東培張君餘興各二十部周君秋丞十部共一千零五十部除零數五十部外已包括在第三屆報告劉君圓照等合認數内』潘可恨女士四十部胡君碧澄韓君守卿各三十部劉君寄亭劉翁慶爲劉蕭八姐女史各二十部『包君又舞二十七部已刊第一届報告』温君錦蓀十四部黄君丕安丘君武澤各十部又定海監獄署善法堂楊君竹簃朱君捷三馮君克明五屬公厫各十部韓君文卿七部定海縣警察所六部郁九齡居士五部又廖君秩宗趙君虚谷李君愼季王君和笙鮑君子言張君丙初韓君瑞英公茂厫費君夢周費君玉年李君源開各五部金君祥綬李君增輝劉君祝椒劉君清亭各四部羅君品潔又羅夫人謝君復初及謝夫人謝君碧田及謝夫人曹君仲淵及楊靜秋女士郎君靜山及朗夫人黄君警頑及黄君母黄君敦甫伍玉華女士黄劉阿鳳女士羅劉鳳雲女士謝劉雲鳳女士黄劉阿斐女士各二部又費君爾九何君翊西胡君汝舟吳君泉松樂君葆庭朱君福昌孫君釐卿張君懷西徐君啓文王君止惠金君翰仙馬君佑康張君連成陳君雲臣劉君森昌徐君明亮丁三房丁君義兌張君量福劉君世榮陶君漢超廖君屏南章君爾田各二部程君植士齊君耀祖周君厚安楊君友經王君棐公陳瑩珠女士伍陳金菊女士各一部張振西居士一千元孫月三居士二百元願來大師一百三十元眞達大師一百元方翁宣甫一百元陳君澤如五十元竺庵大師四十五元行眞大師二十元『合前四十元』何君劍菁二十五元烟台同善分社姚君志道莊電局長龔君湘玉龍君湘桂顔君景福合二十五元彭君惕盦馬君靜庵各二十元又宜昌軍需處二十元南洋兄弟烟草公司介紹無名氏十五元周君慶儒張君溶生吳君漁川甘君貢三雷君文衍陳君萬運桂末辛知事智睿大師各十元至愚大師性蓮大師各五元怡順昌報關行五元又陳君重寅王君作楨魯君夀衡兪君文麟耿君君鏞陳君葆根曾君友生張君埜仙吕君少儒郭君子翼李君春江鄭君甲三周君漢卿劉君贊廷沈君鴻儒王君少卿孫君子範董君竟吾沈君步蟾包君荃孫各五元又莊還女士五元劉君成無三元鄭君萃堂一元又王君心庵經募一元以上自三月一日至三十一口共得三千四百六十二部又銀一千九百七十五元約得六千四百七十部合前共得三萬三千五百零八部此次實業界認數之衆多分布地點之廣遠以緞業爲魁首内有二人慨認大數豫定流布此書至晉豫燕蘇皖湘鄂粤以迄東三省縣分中工商政學各界精神一致勸發甚力認敫可觀者以浙江定海縣爲魁首凡縣公署警察所警備隊監獄鹽厫税局學校醫院商會銀行電燈公司漁業公會以迄城鄉各區要人踴躍發心表甚大之同情誠澄清宇宙之一大動機也代收印資處上海望平街時事新報會計處又上海靜安寺路三十九號醫學學書局又上海蘭路七二七號内尤惜隂處此書此次印刷講究校對精細並加圈點擊節處一目了然准本月底先出一萬部出月初續出一萬部以資分布而供快睹餘俟所訂紙料運到即接續開印佛學推行社謹布 
公布欄 
[江蘇高等審判廳]  
　　民庭判决蔣國斌等與蔣沈氏爲公産紏葛控訴一案（判决主文）本案控訴駁回本審訟費由控訴人等共同負擔沈楚卿與許義銀爲欵項糾葛涉訟上告一案（决定主文）本件上告駁回陶品三與吳炳仁爲損害賠償涉訟控訴一案（判决主文）原判撤銷被控訴人在第一審之請求駁回本案訟費由被控訴人負擔朱永貴與張又薪等因租田涉訟聲明窒碍一案（决定主文）本廳本年二月十六日之决定更正本案上告准予受理（以上四月四號） 
[江蘇高等檢察廳]  
　　批示王伯山等狀悉該民等如果無閙賬情事何至被縣訊押姑候轉令查明依法乘公辦理可也此批周輔臣據訴已悉仰候調卷核奪此批蔡吉甫控訴狀悉仰候調卷核奪此批王錦堂狀悉爾甥陳爕臣原判係處四等有期徒刑核與刑律第四十四條之規定不符所請易科罰金之處應毋庸議此批陶王氏狀悉該案業經上告仰候上告審衙門核辦所請應毋庸此批（以上四月四號） 
[上海地方審判廳]  
　　公示送達（全文在本廳揭示塲公布）第四六號（刑庭）一件謝伯勛與沈學文等因詐財附帶私訴一案（决定主文）本件私訴移付本廳民事庭審理右仰原告人謝伯勛知照 
　　判决主文（民二庭）一件决定沈炳珊等訴張姚氏執行異議一案（主文）本件訴狀准予註銷訟費歸原告人負擔一件判决洪恆書等訴朱智成因墳地紏葛一案（主文）洪恒書洪成書之請求駁回訟費歸洪恆書洪成書負擔一件决定焦桐齋等與金仰孫租屋斜葛控訴一案（主文）本件控訴撤銷本審訟費歸控訴人負擔一件决定盧雲彪訴沈大照等貨欵紏葛一案（主文）本審訴訟准予註銷訟費歸原告人負擔 
　　批示一件張慶增聲請抄錄由聲請悉卷查運吳氏並未提出控訴理由書無從抄給此批一件王靄堂等狀　傳審由狀悉此案原卷前奉高等審判廳令調當經呈送核辦在案現尚未奉發回所請應從緩議此批一件孫鑑堂狀請暫緩執行由狀悉此批一件王象賢狀領查封餘銀由准領此批一件儲裕祥狀請拘案押追由狀悉准予傳案訊追此批一件許金華狀請給領由狀悉着即親自來廳具領此批一件龎順記狀請迅予查封由狀悉准如所請辦理此批一件張姚氏狀請銷案並開釋由狀悉准予銷案此批一件陸大德狀領保證金由准領此批一件黄阿毛狀領案欵並訟費由准領此批一件龔瑞卿狀請分别執行免執行由狀悉着即來廳候諭此批一件徐沐生狀請嚴予執行由狀悉查本案業據鄭全提起控訴所請應從緩議此批一件張進發狀交假扣押費由准交此批一件詹汪氏狀誥鑑價拍賣由狀悉着即來案候諭此批一件陳仁狀領啓封船隻由准予具保承領此批以上四月四日 
[上海地方檢察廳]  
　　批示王陶氏狀悉該氏旣與傳長春素不相識何以帶同爾女隨往客棧住宿且傳長春果有將爾女略誘情事又何以復行縱據訴情節支離顯有不實不盡查兩狀均列陶正鏞作證該陶正鏞究與本案有何關係並未叙明其中難免無架唆情形仰即遵批安業毋得一再瑣凟此批蔣成永狀悉唐立中等以强暴脅迫使人行無義務之　業經訴請同級審判廳判處罪刑在案至唐立中和誘爾妻部分業巳經過公訴時效本廳並未訴追所請給領之處仰自赴同級審判廳提起訴訟可也此批高錦惠狀悉仰即來廳候訊此批胡紹文狀悉旣據聲明不服限於七日内補具理由書以憑轉送高等檢察廳核辦此批丁凌氏狀悉該氏子康其是否該氏與王三苟姘識時所生王三苟因何將康其抱去不返事屬民事範圍本廳未便受理此批瞿金文查馬魁在押巳准交保乃該保人具保馬魁之父馬如桂殊屬荒謬特斥此批以上四月四日 
[淞滬警察廳]  
　　批示一件蔣金標批呈悉查本案關係誘拐嫌疑仰速逕赴上海地方檢察廳訴請傳訊查辦可也此批一件陶振廳等批據呈巳悉查孔小和等行兇訴梢等情旣據二區二分駐所將孔等交保有案仰候將原呈發區查辦可也此批一件龔瑞　批呈悉准令啓封仰速持批赴區聲請可也此批一件徐關生批來呈巳悉查本案應責成自行尋覓並候尋交偵緝隊派探偵訪可也此批一件倪成甫批呈悉仰仍　除前批速往該管警署訴請提究可也此批一件吳松岩批據呈巳悉候行知　管醫所着保將張王氏交案酌　懲　　也此批 
 
 

Page 17

 
 
自由談 
[清明嘅言] [  吳鑿園]  
　　清明前二日爲寒食寒食舊尚祭掃偏重在死清明舊尚游息偏重在生今巳度寒食當爲清明之說清明非僅在於自然界亦在於生活界今日之清明衆所同望雖以自然界之景象能於生活上得片刻愉快而爲目前之清明然其屬於生活界之清明若政局若社會歳歳不得見至於今仍不得一線之顯漏則生活界上衆心之苦痛方經年累月而未巳决不能因此自然界片刻景象之愉快而可以末减是今日之衆所同望者當非今日自然界之清明而爲永久生活界之清明可知欲求今日自然界之清明易欲求永久生活界之清明不識何日可來此我今日對於清明二字之感想我之所希望在國人宜各因小以及大如何存一清明之正氣謀爲擴張明社會而清政局幸勿任其濁暗若墟墓偃蹇若陳死人久久類於寒食節祭掃之所爲也作清明嘅言 
[封樹記] [  沈禹鐘]  
　　清明旣屆村路間提携祭具赴先塋展墓者絡繹於道面花明柳暗間野風時時挾紙灰而至廻旋作蝴蝶舞人生雙目一瞑委身墟墓後與世百無所涉惟此數片紙灰尚爲其管領然亦飄散無定初不入其掌握縱生時銅山金穴咸己所擁及至身臥夜臺雖紙灰亦不肯相附矣哀哉某歳清明爲鞏明父死之後十年始卜地以安窀穸旣成將植樹封之鞏明痛念死父覺父生時未嘗盡其孝恩故死後興悲尤不禁罔極之感以是鞏明種樹遂不假藝工之手凡鋤土芟草之事一一皆躬親爲之冀藉微勞以償其宿眚之萬一實則鞏明初非不孝其親而彼所耿耿不安於心者蓋以其父生時困於家累日處憂患之境鬱鬱以死而爾時鞏明尚童稚未解世事不能分父之仔肩事後思之遂引爲終天之恨耳鞏明種樹之工程凡三日而竟終日荷鋤於墓門之四周低徊躑躅凄戀萬狀其種藝之法每二松則間栢一株環植如堵墓前則更植一老梅此樹爲其父生時所手栽蓋移自其居宅之庭中者以其父生前所愛也以是枝葉相樛鬱葱之氣遂騰騰四佈矣蕆事之日鞏明復設祭告哀默念當父病沉時神志息泯時方夏夜家人環守病榻之旁見父病狀漸惡相顧而悲顧不敢墮涙恐兆不祥是時蚊聲如鼓細雷時時以利𣈬刺人膚體兩手揮撲幾於不及而父沉迷不醒蚊集其身乃一弗之覺余遂以紗廚掩之以障飛蚊之出入及中夜家人咸以積憊而睡委頓萬狀蓋是時諸人澈夜不寐者可月餘矣余時力尚能支厲顧兩眼亦時時思闔啓之似費大力遂取唐時三百首一卷低聲誦之用以破睡顧楮葉所過但粗解其意不能深喻也旣逾午父忽發聲自紗廚中出曰鞏兒汝哦詩耶爲時宴矣曷睡休余一聞父言知其巳清醒私心竊喜則答之曰阿翁已醒耶今兹鐘鳴僅九下兒苦熱殊未思睡蓋誑之也父遂無語余已復叩之曰阿翁苦口燥乎苟需茗者兒當即以之進累問不答余乃揭紗廚視之則昏沈又如前狀呼之但微微聲噫而巳爾時環顧室中惟余一人獨醒餘皆爲睡神所攝睡味覃覃酣熟無比而余仍誦詩自遣默覘父病涙墮於卷時窗外夜氣隂森乘室中半明之殘燈而望之如見鬼舞而中庭微風激樹梢作聲似發幽嘆此時境地殆已非復人世余以一十餘齡之童子處之能無毛戴耶嗟乎是夜蓋爲父下世之前十日我終身不敢或忘而父之呼余亦以是夜爲最後之一次悲夫悲夫猶憶父自臥病之後家中窘狀亦日益加甚凡家食醫藥等等一一皆資於借貸而父於病中猶弗欲多糜一文即夜中火油之燈亦必弗令張其盛熖若爲之進藥彼必嘆息再三而飮飮已復曰此劑爲值鉅耶余意貧者之病初可不藥蓋彼二豎臨貺者即不啻明示我以無幸旣無幸矣則醫藥亦胡濟者是時蓋尚未喪其知覺也鞏明涉想至此倚墓而坐時風聲振樹似爲泉下人庽其魂氣而興嘆者鞏明見墓前之老梅偃蹇於松栢之間因凄然語之曰汝爲我父之舊伴今移汝於汝友之宅傍汝不樂耶苟風雨至時汝幸護汝主人弗使侵及骸骨則汝爲弗忘故舊矣余今兹又憶一事當余六七歳時汝在庭中開花正盛一日余嘗攀登而上我父適自外入見狀立呼余下且曰恐汝爲力將不勝行致傷萎汝今枝幹蔚茂依然無恙而我父已赴泉下嗟乎當日之事汝必憶之須知我父厚汝卽此已非恒泛汝今幸與汝伴善事爾主人慰其夜臺之沉寂余不孝愧汝多也鞏明竟日碌碌此時罷茶已甚即枕草而臥夢中似見其父欵段自墓門而出喟然太息一如生時憂貧而嘆已而夢醒見斜日欲下知爲時晚矣遂泣辭而歸數武後回望邱墳見樹枝受風而動狀似展謁其主人而相與對語也 
[清明拉雜話] [  瞻廬]  
　　說甚清明却是黑濁清明者時節之清明黑濁者時局之黑濁劍拔弩張視眈欲逐辜負了大好春光桃紅柳綠但只見漫天也似的毒霧籠罩那神州大陸但只見倒海也似的毒浪來打那荒江老屋飮不下榆葉羹喝不下杏仁酪吃不下桃花粥昔日裏坊號鬭鷄今日裏塲開逐鹿枉說道石泉榆火一時新端怕那少陵野老吞聲哭嗚呼清明嗚呼黑濁 
　　古今多少清明詩端的是寫秃文人千枝萬枝筆磨盡文人千錠萬錠墨然而只有小杜一句詩人人肚裏都曉得呌做清明時節雨紛紛便是三歳孩童也會說這句詩道他是好到極處我也不敢說道他是壞到極處我也不敢說不過小杜隨隨便便七個字直到今朝確乎有此神妙不可測今日紛紛關外雨直使風雲都變色早不雨遲不雨雨勢發作恰在清明節可憐風和日麗好時光變做又昏與又黑無怪路上行人欲斷魂地棘天荆行不得難道千載以上杜牧之眞有未卜先知訣推背圖傳自李淳風燒餅歌作於誠意伯便是小杜一句七言詩也可鼎足其間分一席嗚呼清明時節雨紛紛吾誦此語悲入骨 
[清明詞雋] [  丁戊]  
　　黄仲則木蘭花漫『今朝風日媚佳節好怎耐在天涯只無情無緒閒吟閒詠江草江花』見兩當軒詩餘 
　　董晉卿水龍吟『長安一樣清明更無人問花多少』見齊物論齋詞 
　　張臯文水龍吟『陌頭試問垂楊清明多少春人至芳塵十丈嬌雲千片飛來容易』見茗柯詞 
　　莊蓮佩女士醉花隂『紙灰飛過棠梨樹斜日無情緒』又柳梢青『隔簾幾日濃隂恰放出些兒嫩晴薄命桃花多情楊柳依舊清明』見秋水軒詞 
　　孫花海減字木蘭花『隄柳籠烟畫出清明雨後天』見異撰齋詞 
　　楊譜香鎖窗寒『明桃暗柳作暝暄晴都可徧蘇隄驕馬繡車踏青素約偏誤我』見延秋佇月樓詞 
　　納蘭容若踏莎美人『櫻桃花謝已清明何事綠鬚斜嚲寳釵横』見納蘭詞 
　　勒少仲曲游春『剗地春風颺桃花如雨李花如雪』見太素齋詞 
[清明植樹歌] [  楓隱]  
　　壬戍三月初八日正值清明植樹節學堂公署例休假舉行植樹典禮人人面上有喜色我今試唱植樹歌要把植樹故事一一說民國於今十一年所植之樹已非一試觀紅樟樹植遼河東枝葉扶疏儼然鬍子老伯伯珊瑚樹植津保間常得武艷親王玉手來拂拭玉樹植在鄂江濱決隄殺人大把風頭出此三樹爲樹中王植物園中推巨擘其餘盧橘樹植西子湖携李樹植閩江域陳香椽樹植贛江古長安地大樹植凡此種種之樹名目難悉數大抵於民有害國無益今兹又逢植樹期我把應植之樹詳細爲君述第一要植摇錢樹金錢撒地債臺何致築百級第二要植交讓樹（見述異記）南北雙方相推相讓自然成統一第三要植文章樹（見清異錄）偃武修文小民得重見天日第四要植金粟樹雨金雨粟閭閻自能人足而家給第五要植械樸樹振興教育作人雅化嫓周室第六要植生金樹（見神異經）用作資本可以興辦路礦與實業第七要植杞梓梗楠豫章松柏樹養成樑棟之材將來取不窮而用不竭諸君如能聽我植樹歌中華民國億兆千百萬年國基從此立 
[清明零拾] [  劉豁安]  
　　音有清明佳句曰清明無客不思家雖甚其詞而同是天涯於春光慘淡中聽無情杜宇聲聲道不如歸去不動心非人情也 
　　魂斷荒郊聽哭夫哭子嗚咽凄凉亦爲墮涙蓋溺愛天良最眞摯耳 
　　有題杜鵑花詩云亡國感情隨處是傷心人怕過清明亦衰世之音佳節之典 
　　宋漁父遇難清明吳江龔季搏業師有輓聯云衡嶽千秋凛凛有生氣春江三月歳歳哭清明傳誦吳中謹錄之爲清明點綴 
[弔偶張] [  枕綠]  
　　暮雲漸合羣鴉噪個不住一陣風來紙灰與泥塵齊飛把曠野迷蒙了須臾一個在野路旁的新墳上有一個穿着素衣素裙的少婦正在哭得起勁前一兩個鐘頭裏伊的哭聲和在那些粗蠢的村婦哭聲中又低弱了些没人聽得現在上墳的人陸續歸去了伊也越哭越哀了嬌而微澀的哭聲中夾着斷續模糊的話『噯呀我的丈夫你終是我的丈夫呀你雖棄我另愛他人我能恕你我只靜候你的悔悟像你那麽聰明過人終有悔醒之日我倘得你重念及我重和我共同起居白頭偕老我想你必能格外的愛重我離後重聚愛心自當倍切可憐你竟不待到悔悟之期就棄此世界而去同棄我一樣從此你空負薄倖之名我也没得覆水重收之日了不知你死後靈魂也知你所視爲可愛的人早已離開此土同别人到幾千萬里外去了因此能夠悔悟麽不知你死後靈魂也知你所視爲厭物的今天却到這裏來冒昧訴哀麽你倘得知我也安慰了』 
　　離開這個新墳約有四五十步有一個雜樹小林林的那邊一個宿草盈長的舊墳旁却還有一個四五十歳的瘦男子在着那男子穿得很值錢的衣服坐在墳脚上嗚咽個不住嗚咽聲中也夾着些悲弔的話却是弔他二十年前的妻子 
　　少婦方將漸漸收哀順風聽得那嗚咽聲中獨訴的話了默念世上竟有這樣多情念舊的男子麽如此那邊墳中人的福氣比我活着的大了不覺又兜起了自己的心事重又哭起來 
　　那瘦男子也覺那隔墳上婦人的哭聲太慘厲句句話是從心底說出來的有許多話是平常的寡婦所不願說的但也不大在意後來聽得哭聲漸停而復起了不覺將自己心頭的悲哀暫自收拾起去注意人家的苦哀怎樣了他聽到訴得苦透處再忍不住自將帕子拭了拭臉兒慢慢的走過去從旁勸伊 
　　兩人各知心事互相欽佩一兩語中就說得投機了瘦男子等伊收拾了祭羹替伊提籃同進城去 
　　明年這時候兩人同來原處各在舊人墳上縱情的哀哭哭罷了聯臂而歸 
　　願天下這樣的有情人都成眷屬 
[清明談屑] [  靜淵]  
　　歳二十四節無有高潔如清明兩字者然當兹菜花黄候春色惱人午倦思睡此人之未能清明也夭桃似醉媚柳含烟景物似非清明也放眼中原政爭紛紜政績模糊國治亦非清明也願於此春光沉昏之中假清明時節作當頭棒 
 
 

Page 18

 
 
常識 
　　（一）投稿本增刋者其料料除衛生法制道德經濟四項外增教育科學宗教市政雜錄問答六項其語涉攻訐個大者恕不登載 
　　（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其領酬時之署名蓋章須與投稿時同 
　　（一）問答一項專爲喜閱本增刋諸君實有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增判得酌量增删其句字（一）投稿不登載者原稿恕不發還 
常評 
[非宣傳] [  老圃]  
　　有其實而宣傳是自鬻也無其實而宣傳是誑語也自鬻不尊誑語不信不尊不信事不成名亦不成 
　　古人以奔競爲喪恥西人謂選舉運動曰奔Ｒun今之奔猶古之奔也古之恥非今之恥也人人奔則舉國若狂日日奔則力竭而身亡 
　　昔人以市井爲小人今日以市井爲聖人聖之則拜之拜之則效法之於是舉國上下皆以市道行之宣傳者廣告也市道也商賈謂之廣告不商不賈而登廣告謂之宣傳世無不死之藥自有廣告而世無可死之人世無萬能之人自有宣傳而人無不能之事 
　　以宣傳爲政治其基弗固以宣傳爲外交其信弗孚以宣傳徼民譽謂之標榜以宣傳售苦窳謂之欺罔 
衛生 
[中毒急救法] [  楓江]  
　　中毒一事危害人之生命甚巨故急救之法人人不可不略知其大要蓋中毒之後亟須施以一種脱險手續若待踵醫生之門而求療治之方恐手續未施而病者巳斃於中道矣中毒急救之法雖盈千累萬而其要義不外二端兹分述之（一）解脱毒物之毒性先用試紙試驗毒物之性質然後施以急救之手術如毒物爲酸性（藍試紙紅變）可以鹻性中和之毒物爲鹻性（紅試紙藍變）可以酸性中和之蓋毒物一經與他物質變化性質全異無害於人故定肥皂水小蘇打爲解除酸性毒物之要劑檸檬酸酒石酸爲解除鹻性毒物之要劑至毒物爲麻醉性則單寗酸有奇效也 
　　（二）阻止毒物之侵蝕毒物之能爲人害者爲其一經入胃能滲過腸壁隨血液流行身體各部以起劇烈變化使各組織崩壞故中毒之後須飮牛乳蛋白質等之流動體俾得包圍毒物難於吸收然後飮嘔吐劑引之出外 
　　以上二者雖甚簡略苟熟諳而深悉之則臨時施用自無措手不及之慮矣（乙種酬） 
道德 
[西方格言（二七一）] [  謝介子選譯]  
　　惡習增難見階書如川通於通（茁律顚）「Ｄryden」 
　　欲保友誼當如築墻（意大利諺） 
　　父德爲其子最佳之遺産（英吉利諺） 
　　儉者即受福者（意大利諺） 
　　長日亦有盡時（英吉利諺） 
　　行路毋言仇之惡（西班牙諺） 
　　能多獵者爲佳犬（英吉利諺） 
　　人衆則工速（德·荷諺） 
　　人生苦短毋費其時（英吉利諺） 
　　劣運僅能動淺人（莫醒鳩）「Ｍassinger」 
經濟 
[商業問題之研究（續）] [  吳東初]  
　　零售業廣告之經過（續） 
　　廣告在新聞紙登出後歷半日之久即有買客登門求買然所來之買客有因好奇特來探詢者亦有心存觀望前來調查者更有明白眞相實心來購者往往絡繹不絕户限爲穿大店特備招待人員遇客來到靄然出迎詢知所購何物卽導至何物部份並介紹於部員謂某先生或某小姐欲購何物請妥爲接洽此時必須維持店中應守秩序否則人多聲雜難免不混亂或馴至遭無形與有形之損失店之大者固以殷勤招待與維持秩序爲要着而店之小者亦不可不注意於此點以期合乎近代經商之道 
　　商店於一日之交易完畢時最好將賣出之貨品與收入之欵項結算清楚藉覘所登廣告之效力如何一部份如此各部份亦皆如此於是繕就報告送交經理閱看如此辦法待廣告登期終了則廣告之效果不論好歹都可看出而無不明瞭者 
　　吾於廣告經過之陳述雖足略爲表示西洋一般商店之辦法然回顧吾國商店之現狀不覺發生相形見絀之感想良因吾人在各種事業不如他國者實多而獨於經商區區方法與手續上之差點依然墨守舊法不知改良抑何可笑然滬地及其他已開闢爲商埠之處因受西商薰陶漸改舊觀而臻妥善所望内地商店亦漸萌進取的思想更謀所以適合於有系統的與科學的進取則吾國之商業或不至落於商戰劇烈之末矣 
法制 
[民事上之當事人] [  聶夑夫]  
　　我國民事訴訟條例中所規定當事人三字繹其意義約有三種 
　　一曰狹義當事人狹義之當事人者乃指用自己之姓名對於法院而要求其保護權利之人也 
　　二曰廣義當事人廣義之當事人者乃包含狹義之當事人與從參加人而言何謂從參加人卽就原告被告兩造之訴訟而有法律上利害關係之第三人爲輔助一造起見得參加於訴訟之人之謂也 
　　三曰最廣義當事人最廣義之當事人者乃就上述一二兩種當事人外並包含法律上代理人及訴訟代理人等而言何謂法律上代理人即謂依照法令規定直接或間接之結果有代表當事人爲訴訟行爲之權限之人也何謂訴訟代理人卽謂代訴訟之本人而爲訴訟行爲之人也（乙種酬） 
市政 
[都市計畫] [  望洋]  
　　現代都市繁華燦爛莊嚴偉麗人口稠密百物雲騰比那村落地方的涣散沈滯幽閑岑寂眞是天差地别大異其趣現在的通都大市直可謂是文明的中心點文化的總滙處了但其規模的宏大建築的壯麗交通的繁盛衛生的施設莫不竭其意匠盡其資財於一定計畫之下經營成功的這個經營的計畫就是現代所謂的都市計畫我國現在北京廣東以及别個大都市裏也逐漸有這種計畫其内容如何不在常識的範圍現在請先講都市計畫的濫觴和他的意義罷了 
　　十九世紀的初幕英國工業的技術相繼發明大工場的工業漸見興起於是供給其勞力的勞働者由各處陸續的到都市來了但是那時都會裏没有許多房屋可以收容他們那裏的地主家主就看些市内的空地東啦西啦隨地隨形造些房屋起來當時還没有甚麽道路法和建築條例所以以利益爲本位的屋主不顧甚麽局面位置只是應急的粗製濫造造些小房子出來而其結果工業都市人羣太密衛生不良風紀大　每遭流疫市民的生命遂瀕於危險的地位了加之一九三一丨三二兩年英國地方虎列刺病異常流行據調查的結果他的源泉知道是由於貧民小屋相勞働者住家而來的了於是乎衛生的設備與住家改良的問題喧囂於世政府就一連發了種種的條例務擬將貧民居窟掃蕩一空但是着手以後不過把不良家屋和不合衛生的地方局部的處置一下厥後乃發見積極的方法以爲根本上不把街路改造交通機關整理市區改正上下水道改良公園游戲塲設立總還不能達到改良都市的目的就於一九○九年發布了住家及都市計畫的條例對於都市計畫就築成一個新運動的基礎了 
　　次之一八七二以後德國以蒸蒸日上的氣勢發展其工商業的時期其國都市亦競相圖進起了現代的理想的組織的都市計畫結果卒能在世界上貢獻了一個好模範惟獨美國或因法律上土地收用的困難或因行政上種種的缺陷都市的改良還未能十分見效及至最近由於市民的振醒和有識的宣傳都市計畫的運動纔猛然勃興了關於都市計畫的專門家的研究以及委員會等東西到處都有實行了以美國國民的富力勇氣利用到這個機運上來不久將於都市計畫的實行上開始其大活動轟轟烈烈的驚動到全世界了 
　　簡單的說都市計畫以最適於市民文化生活的趣旨建設一切的事業以健全有效利便美麗爲其根本的目的關於這等事項美國都市研究者亞羅諾維基說都市計畫的第一目的在於保持市民的康健此中列有住家上下水道衛生施設公設市塲等問題第二目的在於使市民的勤勞十分有效此中列有交通機關工業區商業區公館區等適當配置整理的問題第三個問題就在於使市民利用他的餘暇以謀其身心的健全發達此中含有公園游戲塲娛樂塲的施設問題我看亞氏的說誠可謂得到都市計畫的眞髓了（未蓋章） 
雜錄 
[利用清明時期組織旅行團] [  雪生]  
　　現在清明將到了無論工商學界總有幾天休息吾想你們可以乘此機會約集同志組織旅行團因爲我國人旅行不過多在學生一方面而一般普通人仍然是舉步艱難不知旅行爲何事須知旅行爲促進我們精神上愉快的一種工具我現在舉出幾種旅行最大利益使大家明白見諸實行一鍜鍊身體我們若往遠處旅行或登山或涉水自然可以鍜鍊我們的身體使我們的身體一天比一天强健 
　　二愉快精神因爲到新地方旅行所見所聞自不相同况且遊山玩景可以引起我們的美感作用自然精神上十分愉快 
　　三增長學識我們到了一個新地方參觀商塲工廠以及市情風俗自然增長我們的學識很多 
　　四實騐道德平時所聽的所講的一切道德都可以藉此機會在社會上確實證明眞假從此都可以判斷出來（乙種酬） 
 
