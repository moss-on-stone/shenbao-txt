# 1922 - 86 - 4917639

 

Page 1

 
 
   
 
 

Page 2

 
 
   
 
 

Page 3

 
 
時評 
[何謂國是冷]  
　　今之言國是者多矣張景惠返京報告亦曰直曹不願預聞國是此國是云者其解釋果何如耶 
　　我先欲問此張景惠此曹錕果有能問國是之知識乎不特張曹即方今一切在位之人若徐若梁若張吳以及各派各系首領果有能問國是之知識乎更進而言之不問知識能有所謂國是者在其心目中乎假使以居於國中人因其個人權位相爭相奪之事而即名之爲國是則今日彼輩之紛紛以謀者誠皆國是矣然國是之解釋果屬如是耶 
　　國家何以能存在國民何以能生存此國是之所以爲國是也願今之談國是者勿輕凟此名 
[命令]  
　　四月一日大總統令國務院存記張彭賢著分發安徽交該省長酌量任用此令 
　　又令屠僧給予三等嘉禾章此令 
　　又令何同椿給予三等嘉禾章此令 
　　四月二日大總統令任命洪楨爲將軍府參軍此令 
　　又令任命楊光熊爲甘肅政務廳廳長此令 
[國内專電]  
　　北京電冬（二日）江（三日）兩晨訪外團一般對華時局議論僉謂戰事决不能勃發因雙方未嘗有多大準備惟調停妥協事實上永遠辦不到可信中國今年流年尚須在混沌中過去而南軍北伐亦未必成功卽在湘贛方面發生戰事亦是旅進旅退的局勢决非解决政局之道總之中國人民厄運未盡 
　　北京電張景惠前晚由保回京徐卽派吳笈蓀往訪張言曹使以不願與聞國是無從進言一宿卽返並無可報之事（三日上午十二鐘） 
　　北京電谷鍾秀不時進府代表西林協商時事谷出外告人奉粤聯合尚未純熟（三日上午十二鐘） 
　　北京電徐電顔催速回京顔允卽回視部務（三日下午二鐘） 
　　北京電顔明日可回京府意仍請其權代閣議主席（三日下午一鐘） 
　　北京電三月鹽餘稽核所允撥京畿軍警治安費百萬（三日下午二鐘） 
　　北京電陸部索薪金韓兩次長昨出席國務會議向鍾世銘交涉鍾言先籌二萬元金韓不滿意幾於衝突顔從中和解允一星期内商訂辦法（三日上午十二鐘） 
　　北京電撤兵協定公表東方路透均拍全文略爲（一）中國配警地點除膠澳租借地（二）配警日期（三）日兵任務終了期（四）配警至四月五日通知日本（五）日兵撤退程序（六）中國負責保護日官民生命財産（七）雙方派委員四名督理接替（八）無綫電臺中止使用（九）華軍警得使用沿綫兵營（十）陸軍官舍日本保有十所（十一）器具送回一部留於華警使用一部三月二十八王正廷小幡酉吉簽字（三日下午八鐘） 
　　北京電外部照會日使日人在濟南創辦燐寸會社爲商埠章程所不許希卽禁止又照會凡魯案未完全移交以前金嶺鎭礦廠及其他一切設施請實行停止以符原約（三日下午二鐘） 
　　北京電滬商會電京工部局春季會議不日舉行恐將提議印刷品附律懇向英使鄭重聲明不能施用警權妨碍華民權利（三日下午一鐘） 
　　北京電外部訓電英李代辦印度增加華貨進口税一節請查明向英政府抗議（三日下午二鐘） 
　　北京電法政府給章祜四等容光章我議給法交通部員嘉禾 
 
 

Page 4

 
 
　　北京電昨徐傳鍾世銘進府飭令軍警餉一百萬務於下星期籌定鍾完全負責（三日上午十二鐘） 
　　北京電陳光遠派路良繼來京商防南方略參陸部令路赴洛見吳面商（三日下午二鐘） 
　　北京電財部向交部再索上年代交部墊付之湖廣等欵本息 
　　北京電蒙院陸部罷公仍無辦法海部亦仿行（三日下午二鐘） 
　　北京電洛訊吳佩孚壽辰係部下慫恿吳本人不願舉行預告不收禮物（三日上午十二鐘） 
　　北京電洛吳三日壽禮物一概璧還設席十桌欵遠來之賓傳諭部下四郊多壘將焉用壽馮玉祥送蒸溜水一罎代酒并請吳提倡戒酒（三日下午二鐘） 
　　北京電償債委員會辦事各員由四月起發給津貼且添顧問多人有久設之意（三日上午十二鐘） 
　　漢口電吳前索欵六十萬蕭請武漢兩商會長江（三日）到軍署會籌 
　　漢口電吳托魏聯芳代借二百萬元魏已赴洛 
　　漢口電吳蕭電保平定鄂西奬案請授孫傳芳上將 
　　漢口電鄂教職員冬日開春季大會决二次警告錢教廳長限二十天離職 
　　漢口電傳但懋辛與劉成勳合力倒劉湘包圍重慶此間各川商已停運貨 
　　漢口電孫道仁冬（二日）返京 
（以上三日下午六鐘） 
　　香港電東（一日）各界數千人舉行廢娼大巡遊沿途散傳單甚多 
　　香港電孫俟大軍出發時暫在衡州設行營桂林大營則俟大軍抵岳州卽遷往長沙 
　　香港電昨胡漢民電告孫微（五日）在南較塲誓師出發公事仍由桂林移轉（以上二月下午十鐘） 
　　香港電當道擬没收尼庵爲義務校舍用 
　　香港電赴滬慰留洪兆麟之陳其尤昨返省覆命謂洪允日間回粤東（一日）陳起程回汕 
　　香港電省工團派隊赴十三行槳欄街各處銀號勸告不可低折省幣并派大隊到省銀行門前向擠兌者加以制止 
　　香港電孫科對廢娼意見擬由房捐租額加徵五釐塡補花捐卽可實行（以上三日下午六鐘） 
　　香港電滇函寒（十四）吳學顯率民軍五千攻蒙治卽陷晚九時該軍分在西門外十八間一帶商店民居搜掠婦女具姿首者盡被姦汚至一時始已 
　　香港電省工團尊重省幣糾察隊携鎖鍊到十三行等處銀號遇有低折省幣者立鎖拿示衆後解公安局冬（二日）共捕六七人銀業行今晨在銀行公會會議議决全市銀號一律罷市一星期候解决又糾察隊在省銀行前亦捕去兌現者數人（以上三日下午九鐘） 
特約路透電 
[日諾瓦會議之預備]  
　　二日聖瑪格利太電安置日諾氏與會各代表及新聞記者之最後籌備刻在進行中至開會日各事定可佈置齊備新聞記者請代覓住處者達四百人現已到多人將分住特别預備之新屋兩所本城各大旅館皆已指定爲代表寓所餘者將住於附近鄉村之旅館俄代表寓所爲難一事現已圓滿解决俄代表將寓於聖瑪格利太與拉巴洛兩鎭中間之某大旅館現已有警兵一大隊調至聖瑪格利太而由拉巴洛至日諾瓦之大洛全途皆將有兵警保衞 
　　一日巴黎電法國參與日諾瓦會議之代表將爲司法總長巴爾都氏内務次長柯爾拉氏駐意法使貝萊斯氏外交部商務科長謝杜氏之法蘭西銀行副總裁譬嘉爾氏 
　　二日倫敦電日諾瓦會議法代表之遲遲不即派定足見法國當軸迄今猶抱日諾瓦會議究竟能否舉行之疑念法總理普恩賚是否親自與會消息傳來不一其說而當軸復有不願負責之態度法國之疑惑不定大可於此顯見據官塲解釋普恩賚初不出席會議因法總統赴北斐游歷故總理未便辭法但在會議閉會以前最後决定各問題時普恩賚將代替巴爾都出席巴爾都現僅允於最後時機前往日諾瓦查兩年前巴爾都曾在國會發駭人言論詆斥凡爾塞和約並抨擊英相喬治及英國媾和政策 
　　二日羅馬電意政府决計於日諾瓦會議時防阻意外事變現已設法維持秩序有形跡可疑之意人及外人若干已被逐出日諾瓦現羅馬已到外國偵探多人 
[英法協定之進行]  
　　二日巴黎電法總理普恩賚今日在衆議院聲稱英法協定之談話仍在進行中其情形甚可滿意又謂英國最後提議缺乏兩要點即彼此互换與十年以上之時期是已 
[加爾逝世記]  
　　二日匈京電匈當軸電唁前奥后舉殯日將在大教堂舉行追悼彌撒禮政府巳諭令文武官吏照常誌哀明日及舉殯日游戲塲概不開門並禁作樂 
　　二日立斯本電芬恰爾來電稱前奥皇加爾逝世消息宣布後各商店一律閉門停業加爾遺骸定星期二日在康浦山安葬 
[希臘國會對於希土和約]  
　　二日雅典電希臘國會對於所提議之土希媾和條件辯論甚烈後投信任政府票以一百六十二對五十二票通過之其時首相維尼齊諾氏一派業已退出議塲因首相戈那里斯氏指希臘政治上困難爲維派復古隂謀所致故維派缺席以示抗議 
[列寗之病狀說]  
　　二日巴黎電小巴黎人報柏林訪員與俄外交部長齊吉林晤談據齊聲稱列寗僅因操勞過度而病外傳病劇之說不實 
[北愛爾蘭之新亂事]  
　　二日倫敦電昨夜北愛京城貝爾法斯有警察一平民四遭槍斃 
[公電]  
　　貴州盧燾通電各報館均鑒查北廷日以賣國借債爲能事故延長歷年之戰爭近復喪心病犯發佈僞令募集鹽餘公債九千六百萬元其中利害廣州非常會議有日通電痛論最爲詳盡似此賣國此間誓不承認尚乞諸公一致反對正義同伸中國前途庶乎有豸盧囊燾叩卅印 
國外要聞 
[中美日對二十一條之宣言（續）]  
　　王寵惠痛駁日代表之聲明 
　　極言二十一條之不合 
　　對於上述以日本政府名義而發表之聲明王寵惠亦以中國代表團之名義在委員會中爲下述之聲明 
　　『王寵惠聲明書』幣原男爵昨日在委員會會議中所宣布關於一九一五年五月二十五日中日條約及换文之聲明書中國代表團業巳備悉一切日本預備將讓與日本資本獨享之選擇權（一）建築南滿洲及東部内蒙古鐵路之借欵權（二）以此等地域内之租侻爲擔保之借欵權開放與其他國家銀行共同經營及日本並無堅持中國聘用關於南滿洲政治·財政·軍事·警察事項之日本顧問或教練官之優先權之意以及日本現在撤回對於最初要求中之第五項留至將來再議之保留中國代表團對此甚爲滿意惟日本政府不欲抛棄一九一五年中日條約及换文中之其他各項要求則中國代表團引爲極大之遺憾者也 
　　日本代表團所表示意見謂廢棄此等協定便將釀成一非常危險之先例並對於亞洲歐洲及其他各地之現存國際關係之安全將有遠大之影響云云在中國代表團方面則謂苟一國於似簽訂一九一五年條約交涉時之時勢而從一友善及軍事設備上較弱之國家獲取種種貴重之讓與此種讓與在爭議中旣有不滿且均非自行提議者而其他國家並不加以非難或抗議必致造成更爲危險之先例其及於國際關係之影響至不可計算此項條約及换文誠爲國際關係年史上之獨一無二者矣即在歷史記事中欲求一例證其性質之嚴酷如一九一五年日本向中國提出之要求亦無挑激之事由可以藉口而由一國突向他國提出且於兩國尚在友善關係時出之亦甚難能之事也 
　　至謂一九一五年協定之撤廢將成爲取消他種協定之先例則大可不必過慮蓋將來不至再發生此種事件（指中日訂約而言）乃確實可望者也一九一五年協定之交涉於此種種特别情形之下而進行美國當可於其一九一五年五月十三日所致中國及日本兩國政府之照會中證明之該項照會中首先聲明『美國政府鑒於中國政府及日本間已往及現在尚未决定之情形以及鑒於協定已至如是之結果特照會中華民國政府（致日本者稱日本政府）不承認中日兩國政府間所訂足以侵害美國及其人民在中國之條約權利及侵犯中華民國政治或領土完全或關於中國之國際政策即普通所謂開放門户政策之一切協定或諒解』中國政府因了解對他國之義務故於協定簽字後立即發布正式聲明抗議此項强迫簽字之協定又以此項協定侵犯其他各國之條約權故不負責任中國政府又於發布之聲明書中宣言此等條約係由『日本最後通牒中各項而强迫全部同意者』然『對於其他各國尊重中國領土獨立及完全保持現狀以及各國人民在中國商業機會均等之原則而訂立之各種慣例及協定雖有所牴觸然並不因之而有所修改』 
　　因此種條件中重大之不公平故以中國政府及中國人民之名義而活動之中國代表團不得不負提出代表與遠東有實質上利益之各國之會議而討論此種協定之是否平等及公道且是否有根本上之效力如日本以爲一九一五年之協定係經兩國政府以正式方法簽定而聲言有學術上及法律上之效力會議亦不以爭議爲適當則此九國代表之集會可謂其目的並不在於維持合法之情態否則當能如美國總統邀請各國參與此次會議書中所言而變更太平洋及遠東之現在情形以圖增進各國間之久遠親善故中國代表團因下述種種理由主張一九一五年之中日條約及换文當加以公正之審查而圖廢棄之（第一）中國要求交互之讓與而日本並未提供任何物件故協定所引出之利益完全爲片面的（第二）協定要點破壞中國與他國之條約（第三）協定與會議所通過關於中國之原則不能相容（第四）協定已引起中日間之歷久誤解設不即廢棄之將來必至擾亂兩國之親善關係且將障礙召集此會所欲獲得者之實現中國代表團最後更善於引用日本前任首相原敬氏於一九一五年六月中所提出議會之决議案此决議案乃日本議會一百三十九名議員之意見原文云「今議决現政府向中國之交涉在無論何點上觀之均屬不合此項交涉害及兩國之親善關係並惹起各國方面之猜疑减低日本帝國之威權且此項條約不特萬不足建立遠東和平之基礎且將造成將來亂事之根源」以上述之宣言乃日本議會所以表示對於一九一五年五月二十五日中日條約及换文之意見且表示以後仍抱如是之意見而備中國政府之紀錄者也（未完） 
[北巖爵士之世界觀察談]  
　　世界新聞社云倫敦泰晤士報主人北巖爵士去年環游世界考察各國狀况沿途發表意見甚多回歐洲後最近又發表一文内有關涉中國之語兹譯如左在歐洲以外之世界其錯誤之處爲何歟美國如何能贊助使此世界成爲一較適於生活之所歟此中問題蓋有數端（一）企圖宰制中國之競爭爲世界政治上最動人心魄之問題此唯英美合作足以破之（二）航業界之難題大足注意（三）日本之軍黨絕未沈睡吾人應謹記之（四）尚有一世界小問題而於美國前途有利害關係者即三千個之斐列濱島嶼與八十種之斐列濱語言是也（五）今日凡操英吉利語之人民有一普通習見之事即鄉村中人以秘奥之情形續續移居城市此必須設法遏止之者余於去年七月間在華盛頓與哈定總統談半小時與休士國務卿談兩次所言皆足益余神智動余感情迨旣離華盛頓後乃立覺余所處之空氣逈異中國者當時將舉行之華府减軍會議中經討論之主要問題也然余之足跡愈近中國覺一般人對於此將爲世界歷史上最重要之人類集合之注意或信仰乃愈减少四萬萬中國人之前途東方之人若不甚措意反不如華盛頓智慧人物關心之殷切就澳洲及紐西蘭論之此爲英國兩大屬地其一幅𢄙之廣且與美國等今兩地均受黄色潮流之迫害然對於華盛頓會議并未提議派代表列席主治日本之日本軍黨初聞會議之說大爲憤怒繼見美國主持甚力乃斷定以見機爲上策而表示一種東方式之笑容據余所得海電報告彼等决計繼續用此笑容於會議觀於彼等勞動界航業界之風潮與政治上之騷動此實爲賢明之决斷中國人從前屢受欺紿故於此次華府會議除籌畫川資以送其代表赴會頗爲急切外其所表示之冷淡態度幾與吾英在太平洋中屬地之人民相同今會議已經告終成效卓然使凡爾塞·桑里摩·斯巴·及其他會議似皆不過值美金三角之價今後報紙之職務乃在報告遠東方面公開與秘密攫奪土地之舉動日本已抛棄山東但在高麗滿洲方面仍緊緊抱住中國於此有一有味之事美國人近來以良好之組織從事游歷日本及中國此兩國似巳代替歐洲而爲美人休憩之所兩國之旅館中充塞美國游客此等游客之地位足以對世界爲一種服務即將日本先宰制中國再宰制全世界之野心如日本人書籍報紙中所表示者報告本國是也余得以自身之觀察接觸此競爭宰制中國之震動人心問題實爲大樂余於環游視察中曾在英法荷蘭等國之大小郵船内勾留一百三十日除一二例外之外此等船舶大多乘客寥寥載貨稀少其情景頗類美國之鐵路汽車罷工閒置於車站車屋之中所經各港碇泊船隻甚夥銹蝕廢棄者世上除病馬之外病船最爲可憐美國人以空船爲美國問題余則以爲世界問題然新船之投入市塲者猶且日出而不已再論斐列濱羣島問題羣島中人之最以言語見長者厥爲斐列濱人彼等語言流利善於演說又擅長音樂一言以蔽之虚文多而實際少但其他七十九種方言之斐島人民吾亦見之此等人絕不願受演說家及音樂家之治理昔日美國征服斐島時此等人抵拒最力但據余目下所見彼等對於美國主義十分効忠而馬尼拉之斐列濱人則絕不知感激美國三十年來毫無私心贊助斐島改良其地位之德余於美國政治無利益關係以一旁觀者之地位覺胡德將軍之蒞止已救免斐島復返於半野蠻之境美國人對於斐島之注意大多出於感情作用英人及澳洲人則知馬尼拉殆爲東方一最爲感覺之擾亂中心一切操英吉利語之人民間現有一種相同之趨勢即離棄鄉村而趨城市即如澳洲吾人於火車中憑牕外望恒可數小時不見人烟此種病狀似獨爲操英語之人民所有其原因蓋不止一端中國人日本人德人法人比利時人意大利人以及一切有色人種似全然樂於居住家鄉獨操英語者不然吾於此次世界遨游中曾屢次印心自問曰「曷爲能操英吉利語即足使一人欲爲城市居住者耶」 
 
 

Page 5

 
 
   
 
 

Page 6

 
 
國内要聞 
[北京特約通訊（穆）]  
　　時局混沌中之舊國會運動 
　　在民國八年以前恢復舊國會五字頗占一種勢力廣東固實行集會且開憲法會議若干次卽在北京亦於和會停頓之際有奔走兩間者之運動造成一恢復六年憲會之名詞而王家襄爲其中心安系遂創合併制憲之說以作條件自南北新舊國會完全無形消滅此聲遂歸闃寂有言及者世人亦只目笑存之然舊國會在約法上有唯一之制憲權故從前王家襄之游說徐段謂如欲打消舊國會效力除非憲法成立以後因是北京政府以經濟調查局覊縻向未南下及來來去去之議員以至今日乃最近時局混沌奉交兩系以不滿邦人之故謀根本改造而恢復舊國會之聲又與之俱起外間所傳有不日召集舊會之說有開憲法會議人數不足以二届議員補充之說而最占勢力者仍爲恢復六年憲會雖事之成否殊不可知而其憧憧往來之情形則有可記者以其亦爲時局中一重要消息也 
　　交系方面以恢復舊會之語告舊議員始於周自齊事在前秋舊參議員某某等以要求舊法另選時舊參院當依法有效徧謁當時閣員周即語以個人主張不獨參院有效卽舊會亦應先恢復及去冬梁氏組閣彼中人亦有同樣之不負責言論然聞者亦但付之一笑而巳最近天津方面大布此種空氣其有關係之報紙卽發表此種主張其最可異之詞卽紛傳梁一銷假亦首布舊國會之召集令數日以前尚有謂梁於四月三日銷假來京四月八日前卽下令者今則又聞改爲準備不及之詞矣且張名振氏於上月二十七日之晚邀舊會分子數人往談卽述梁意謂正積極謀復舊國會雖奉張之果眞一致與否所不敢知而梁意巳决現僅爲時日問題與銷假遲速爲有關係並囑彼等可各告友朋預備來京交系之舊議員有從天津來者又謂李厚基等八省督軍將有此項主張之通電舊議員因此多以爲可靠之消息而有種種準備矣 
　　奉天方面因訥謨圖羅永慶等之拜壽奉張優待之且有時局上行將借重之温諭大異於前次之淡薄且衆議院議長吳景濂七八年來未曾返里一次奉張惎之之情形人所皆知而最近吳氏竟以母喪返遼陽於事前得奉張之諒解紛傳吳氏歸後與奉張相見亦有恢復舊會之商榷而伍朝樞一行亦有謂其談及此事者故接近奉天之舊議員亦大肆活動而活氣又大增矣 
　　現在交奉兩系之是否肯復舊會固未可知然舊議員自身實巳有凖備在京之舊議員於經濟調查局之官立機關以外向有中原公司之集會以王家襄爲中心有正誼學會之組織爲調查局各參議所主持近自南方國會分子紛紛北來又有宣南寄廬之團體其露頭角之分子則爲鄧毓怡訥謨圖謝翊元邵瑞彭余紹琴黄明新黄元操裴廷藩羅永慶孟昭漢李文熙史澤咸易宗夔徐清和向乃祺等數十人或原在北或歸自南或接近直或接近奉或屬交系或屬研系或爲舊國民系且亦有曾爲安福國會議員者合力爲恢復之運動而王家襄近亦熱心異常日與舊議員在中原公司開會大抵興高采烈一若大有可望者最近且擬一宣言書其文曰「中華民國之根本信條載在約法曰中華民國之憲法由國會制定曰憲法未制定以前約法之效力與憲法等民國二年六月十二日政府所頒之命令於約法無所根據當然無效同人决議根據約法繼續行使職權並續開第五十七次之憲法會議制定憲法」此宣言書正在簽名中不日即將發布觀其語意不獨開會且完全行使職權又據開第五十七次憲法會議一語是直與民六憲會銜接而非繼續廣東之憲會據某舊議員語人「彼等完全說法律話决不與聞政治事以陷入時局問題之漩渦」特究竟然否亦未敢遽下論斷也 
邨人對此究取何態度此一般人所欲知者邨人之眞電態度至爲明瞭近仍促新選舉之進行曾以此密商曹錕並切囑張景惠是只主張完成新選舉且即令新選舉不成亦以此抵制舊會不使復活雖無論成否現實如此做去也舊議員某氏以邨人門生資格入見曾陳恢復舊會之說邨人答以如我個人資格且空空洞洞一無主張對於此事亦未始不可贊成但我現在地位不便輕易有所表示且我任内曾下新選命令則爲巳有主張此時不獨不便附和即令舊議員在京集會亦未嘗不可干涉某氏旋謂如各方面都主張如此總統又將如何邨人即曰吾老矣也管不了多少觀此則邨人方面固以自身關係知舊會果集必於己不利而尚在抵制中其於時局問題益可見其重要矣（四月一日） 
[吳佩孚將赴保定與時局]  
　　張景惠自保回京 
　　張景惠此次自奉回京將奉天方面情形報告東海旋即出京赴保名義上爲張使所派向曹使答謝祝夀之盛意實際則以奉天方面有欲謀時局統一必須奉直完全一致之主張似指直系中有爲奉直携手之障礙者望曹使能有辦法張景惠與曹銳本皆主張和平分子故在保定有所會商而曹使仍須與吳使面議始可决定故張景惠前日先行回京曹銳則在保定待吳使赴保接洽聞本月三日爲吳使生辰在洛陽祝宴大約本月四日或五日吳使可赴保定曹吳接洽之結果如何與時局前途有重大關係 
[顔惠慶赴津之外人觀察]  
　　星報三日北京電云外交總長顔惠慶拒絕再代閣職巳於昨日携眷赴津顔氏之行適當梁氏假滿之日徐總統於顔氏臨行時曾懇其勸梁士詒或鮑貴卿回京就總理職幾至聲涙俱下總統今日又遣使促顔回京但料顔氏决不再回徐氏曾累次宣稱顔氏若果去職將與顔氏同去但今日京中各華報俱謂此老人非至臥於舁牀或棺中之時將永不離去三海也 
[外人論中國之政局黨爭逐徐希望人民反動]  
　　國聞通信社譯字林西報北京通信云中國之政局全爲一人的問題其安靜變化悉視人爲轉移民國十年以來旣無有組織之政府所謂以人作政事標凖之徵象日益增多而爭攘政府大權之人亦日益衆當袁世凱秉政之日各種政治咸集於袁之一身凡擁政府者亦卽擁袁反對政府者亦即反對袁其後馮段兩人漸現身於政治舞台利用自身握有軍權各自養其勢力於是政局中乃有北洋兩派之出現然其時政局之形勢尚不複雜其時南方則堅持反對北方之態度皖直兩系乃各擬聯南以傾袁氏袁氏旣死馮國璋與南方較爲密切遂得被舉爲副總統皖直之爭於是日烈黎元洪失敗馮氏繼任之後兩系益成水火此時北洋舊系除皖直兩系外尚發生奉系魯系河南系等等各系人物又各自成派而派數已日多北洋系分裂之後其影響大不利於南方緣蘇粤滇黔川等省不復合力以禦該系每一省分反各與北方某一軍人表示同情各省關係遂錯雜難解至於今日分裂之趨勢愈顯國家大受其損失各派各自爲政以快私慾於是旣無所謂國税亦無所謂國軍更無所謂國家政府皖系失敗而後張作霖乃竭力聯絡皖奉魯豫軍隊及南方各將領以爲抗直之計在表面上看來張似已告成功其實則並不然所謂奉皖魯豫及南方之聯絡僅係表面的而非實質的主義旣不相同則連絡亦僅暫時的局面而直系之中則亦有種種黨派有馮國璋之黨有李純之黨有曹錕之黨有吳佩孚之黨此四黨之聯絡亦爲表面的而非實質的譬如陳光遠今日當然利於聯奉聯南苟奉天與南方形勢一變則爲自身利害所迫又當趨向直系矣總之中國今日並無大軍閥黨而爲多數之小黨急時則聯絡平時則相妒欲共組成一大軍閥黨固所不能即組成比較稍大之軍閥黨亦所無望一旦某某結合戰勝反對黨而後則其分子又行　裂彼此復爲奪贓而爭張作霖近曾聲言贊成統一藉以聯南現已與孫中山與南方各領袖結合張爲此結合之主要目的無非爲傾覆直系實並不在統一假使吳佩孚因此結合而失敗則此結合終久必仍破裂吳之餘部行將附和張氏以共抗南方至吳部雖亦可附和南方惟兩者性質似相去太遠若張爲吳敗則直軍中爭端又起是故在今日無論何派結合之下决無統一之希望個人之妒心固無從銷除也惟各派今有一目的相同即逐徐是也凡曾擁護徐之人物或黨派今日無一不爲徐氏所賣人民對於徐氏亦生厭惡之心故無論黨爭如何劇烈徐蓋决無希望處此種情形下之中國前途惟有一希望即冀各黨數目愈變愈多其軍力財力愈裂愈細人民之壓迫愈覺接近痛苦旣深勢必反動則此後或可一變軍人干政之局面云云 
[西報紀山東問題之内幕]  
　　某代表將公表眞實報告 
　　世界新聞社譯字林報北京通信云據上海可靠消息近由美回滬之華盛頓會議中國代表某氏其言論將不爲中國任何黨派所輕置者曾以華會中情形告其友人據其所示前吳佩孚通電攻擊梁士詒内閣致引起北方政局之大變動如徐世昌之孤立段祺瑞之復出與張作霖孫逸仙協商之成立者實有充分理由按梁内閣成立數日後吳佩孚即通電指責其罪致張作霖扶翼之内閣其活動猝然停止梁士詒以病假赴津吳佩孚通電中聲稱梁曾致電令於華會中國代表其效力可使魯案在華會中之談判中止而於北京開中國人民所深懼之直接談判梁氏對此指責曾經否認然以吳佩孚屢次攻訐引起一般人之激昻梁遂不能安於其位梁往天津後張作霖聲言任梁組閣係徐世昌負責任應由徐澈查吳佩孚所指梁氏之罪案是則懲罰否則昭雪徐氏處於張吳兩大之間不敢爲左右袒卒未有所行動意在躱避責任實則此圓滑態度使各方面皆大憤激張作霖卒撤消其對北京之贊助與徐世昌决裂梁士詒以徐始則求其擔任艱鉅繼則坐視其陷於危難而不救遂亦决計與之爲難非徐對於彼之罪名判明是非决不辭職此項政策之結果公衆漸覺梁士詒實爲人所賣無怪其力圖報復今某氏從華盛頓携回之報告尤使徐之地位加惡蓋梁閣所發之電令殊無理由可證明徐之並不預聞至於梁士詒之冠冕自亦從兹剥奪矣據云當時確有該電令由梁氏直接致三代表内容係令中止華會中之魯案談判由北京直接交涉三代表對此電令置不答復蓋恐電京拒絕梁閣之訓令則北京政府將不信任代表而直於北京開直接談判若服從此命令則更不妥故决定藉英美代表之贊助趕速進行談判關於此點吳佩孚電報所引起之公衆注意爲力絕宏列强旣審知此時局即盡力援助遂使中國得所可希望之最良結果當梁士詒在津以想像徐世昌陷入窘境爲樂時一面以間接屈曲之法表示政府所發電報可以解釋爲干涉中國代表之行動者祇有外交總長顔惠慶所發一電且此電發出時尚在梁氏允就任總理之前據記者目下於消息靈通而彼此並無關係之三方面探悉顔外長當時確曾發一電於中代表電中謂代表在華會之活動當以求取消英日盟約爲主鵠山東問題則爲次要此電内容今未覔得而梁士詒知有此電之存在遂利用之以解釋華盛頓致上海電訊中所稱北京曾有訓令輕視魯案之說俾公衆視線爲之轉移不復注意於彼自己所發之電報現信此携回眞實報告不肯抛棄良心之代表將更有勇氣將其報告公布預料彼時北方政局將又有驚人之發展不亞於吳佩孚電攻梁閣之後所表現者總之此事一經公表證明梁士詒與徐世昌必皆不能再立足於政界蓋此種罪案梁固無可躱開徐氏所負責任亦决不能避免也 
[奉軍入關之日人消息]  
　　奉天某日報消息奉軍預備入關之種種消息巳詳昨報兹續聞奉軍現巳决定入關各軍隊業經當局分别指定二十七師全部與蔡樹德所部之第四旅郭松齡之第八旅趙福堂之第十旅李景林之第七旅及張錫三之騎兵第一旅至此次入關之任務當局並未明令發表其一切軍需物品現巳擬定凡京奉沿線每一大站儲炒米一千袋穀草五千斤每一小站貯儲炒米五百袋穀草一千斤此外由藩陽站起至山海關止令沿線各縣知事預充開水饅首包子餅干等類以備入關軍士食用至槍砲子彈等項令存儲於山海關之兵站又聞駐紥關内之奉軍如南苑第一師第二旅廊房第六旅通州第九旅現巳去令分别調動内容未能詳悉張使於二十九日午後二時又召集吉林督軍孫烈臣江省督軍吳興權二十七師師長張作相曁各旅團長等在署開重要會議商决出兵問題 
　　另據國聞通信社譯某東報云南北統一中心之張作霖氏業巳執行東三省分駐各軍隊之調動先擬於日内將駐黑龍江之第五十四旅駐吉林之衛隊混成旅及分駐吉黑内省之第七混成旅全部召回奉天因此駐在新民屯之混成第一旅巳陸續向關内進發繼此則上記之第七旅當向軍糧城移動一面於二十八日午後四時在巡閱使署召集吉黑兩省督軍及二十七師師長以下四十餘名之武官大開會議討論關於出兵之武器彈藥及其他軍需品供給諸件非常之忙且滿蒙王張氏之一聲誠哉有力由各縣解來之軍費紛紛不絕僅二十七八兩日所集已有二十一萬三千四百餘元似此情形軍費一層現在當不致爲難故奉軍之意氣甚豪云 
[董康報告查債會情形]  
　　但求有以對政府國民 
　　據公府消息董康於四月一日具呈總統除請催新任司法總次長從速蒞任外並歷陳償還短債委員會之現在情形兹錄其原呈如下呈爲請催新任總長到部曁歷陳會務情形仰祈鈞鑒事竊自王總長寵惠回京康以駐會辦事請其即日履新業承允可嗣悉有專任法權討論會長請辭總長之呈伏揣鈞座必以批令慰留惟是部務待理正殷應請飭催王總長與羅次長文幹即行蒞任俾可主持一切康得卸仔肩至此次會務重要本非一介迂疏所克勝任過蒙特派不敢不勉盡乃心在政府方面固應審諦時艱對於國民希望之情亦當負其責任依照財政部原定章程清算欠債數目監視償還手續匝月以來督率各委員所夕進行致力於清算之一途迭向財政部鹽務署與各銀行分别調查案卷賬簿曁招集人員到會諮詢但未克如期悉至縱有遲延會中不能任咎外間不察事實謡傳日盛疑諦紛乘本會抱定範圍宗旨處以鎭靜無稍踰越况此事關係中外咸所注目尤未便敷衍塞責現旣漸得端倪惟有將巳經審查之件繕具報告書分次開會表决陸續呈明登諸公報以期衆鑒日昨面承鈞座曁顔代總理申諭再三康雖至愚曷敢不仰體愼重之意但求有以對政府有以對國民絕非鹵莽從事審核旣畢早爲結束將來債券支用之有當與否本屬財政部專責其中七百六十萬元張總長挪用在前此外專抵債項尚慮不敷若謂有礙市面金融似難分謗至中央財政棼亂實巳無足諱言外間物議繁興如蔚豐大中銀行各案指名呈控廳員依法受理與現在會中所查債務初不能并爲一談横相攻擊康負有監督之責亦惟奉法以從事也所有現在情形謹披瀝上陳伏祈垂鑒謹呈大總統 
[保債與索債]  
　　財部保管九六債劵 
　　銀團限期向政府索債 
　　日前償債會委員長董康具呈總統請將財部發行八釐債劵（卽九六債劵）在該會審查未經完畢以前應責成中交二行全數保管當經總統飭交財政部查核辦理兹聞財部已呈覆略謂查前項債劵九千六百萬元内除七百六十萬元巳由本部張總長向該會聲明留用外尚餘八千八百四十萬元業經本部悉數撥交北京銀行公會曁中國銀行保管云云 
　　財政界消息内國銀行團上月二十九日在銀行公會集議催索政府欠欵後連日均有行員向財部坐索惟財部空若無人債權者迫不得巳遂共同致函財部聲明本月五日以前務將各短期債欵一律清償不得再爲遲緩等語計到期之欵有金城銀行一百二十萬元大陸銀行二百三十萬元鹽業銀行一百七十萬元永記銀號三百萬元商業銀行三百六十萬元其餘未能探悉並聞所欠各銀行利息共計七百三十五萬四千餘元 
[京師教育界之鬧窮索債聲]  
　　四月一日上午十時北京國立八校教職員代表聯席會議在北京美術學校開第一百十七次會首由主席阿炳松報告校務討論會覆函次卽討論經費問題僉以校務討論會覆函雖云正在積極進行然而積欠至三月有餘同人屢次催索當局竟置諸不理同人等之生計固陷於山窮水盡卽校中一切用費亦無所出欲維持現狀而不可行若非嚴厲催索下最後决心不足以促當局之注意爰一致决定二項（一）所有欠發八校經費限四月五日以前掃數發清（二）四月以後之經費應將去年四月三十日之閣議從新提出討論確定暫以崇文門税關收入爲擔保如交通部不能按期發欵時則暫由崇文門税關收入項下撥發仍由交通部負責償還以上二項卽日函知校務討論會請其卽與政府嚴重交涉如届期不將欠數發清及無確實擔保同人實難再維持下去惟有向社會宣言暫行停止職務藉促當局反省次由北大教員柯樂文氏提議組織一種教育委員會預先研究全國教育改良發展等事各以備將來開國對中國關税特别會議時提出說帖要求將增加二·五後之收入撥充全國教育經費討論結果一致贊成先請同人有經騐者及柯氏預先調查一切材料容日再開會討論並定五日午後二時開臨時會議時已十二時遂宣告散會又國立八校校長及學務局長日前亦上呈教育部請於四月五日以前至少撥給兩月經費否則不能再負責任兹錄其原呈如下爲呈請示遵事竊准教職員會代表聯席會議二十五日函開前承法專王校長代表蒞會報告本月十七日二十五日兩次發出欠薪等語忽忽旬日春假又届一再爽約迄不踐言同人等枵腹從公迫不及待現議决四月五日十二時以前務將欠薪全發否則春假以後不負教管之責京師各公立中學將復岌岌可危數月以來校長等以經費無着或奔走疏通或竭誠呼籲原以教育爲國家命脈所繫不得不勉爲其難無如點金乏術不能爲無米之炊現實已水窮山盡無力維持謹以最誠懇之聲明請於四月五日以前至少撥給兩月經費春假方能開課否則能力巳竭實難負責即請另選賢能迅予接替毋任迫切待命之至謹呈教育部總長八校校長學務局長公呈 
[新新議員請明令召集國會]  
　　自東海上月發出眞電催辦選舉後一時新舊議員均思乘時活動前日第二屆第三班參議員巳有呈請要求加入第三屆國會之舉兹聞新選之奉吉黑等十一省區議員亦於四月一日呈府請立頒明令定期召集其文曰大總統鈞鑒敬陳者頃讀報載鈞座眞日通電催辦國會慮遠謀深情眞語摯下風逖聽薄海騰歡凡有良知能無感奮惟鈞座所注重者爲一年以後之選舉而議員所大懼者爲一刻難緩之顚危溯自國會中虚政府之威信日乖官吏則貪横愈甚省省鬧餉署署罷工而公債反成山私囊彌富閣員如置奕國院幾空道德全亡法律失效似此種種雖極之一商店一民家巳有不可終日之勢况乃一國政府乎鈞座業旣知之深而言之切何以不限期召集俾竟前功將鞭長莫及邪然京兆爲政府所在地嚴威咫尺聲教源流朝令而夕即行何竟弁髦不畏將謂尾大不掉耶然參院選舉事屬省會令若一頒響立四應况蒙藏等選權更操之政府何亦束待不行意者有謂責任内閣抑思内閣總理果誰選任且現又不需國會同意則凡爲援引自必道同志合蕭規曹隨是内閣之責任亦即我大總統之責任處此不可收拾之局豈猶可無責任之心以措理華會善後言以鞏固閣員責任言以維持財政監督官吏制定憲法言國會之召集更有一日不容緩者政府不自爲他人必起而代爲之如國是統一等會議將層出不窮夫國會本國家主要機關凡人皆服從義務今不引之循正軌反逼人遁入歧途黄鐘毁則凡響增鳴紅日沉則衆星自出將見此亦一國是彼亦一國是遷流所及勢必至一國是一政府一會議一國會由蜩螗而鷸蚌或璧合而瓜分何莫非無國會階之厲焉夫國猶厦也政府則棟國會則梁今梁折而棟猶能獨支乎國民猶公司也政府則經理國會則董事今董事散而經理能久安乎清季以拒開國會而喋血宫門項城解散國會而身殉帝制當其時非不心滿意足爲所欲爲而覆亡之機冥冥中早若有操之者順逆之理然也我大總統器識逾恒經驗亦富丁此厄運尤宜任大投艱無庸瞻循無庸顧忌本其正誼運以决心按諸常法行以毅力立頒明令限期召集盡己職責一任人之從違則疑者將鑒其誠逆者將效其順消彼反側博我大同現則雲狗蒼黄世情萬變時機巳迫無可游疑萬一仍事遷延大勢一去挽救即難此非爲國會計爲國爲民並爲明公不禁妄獻芻蕘上祈採納諸維明察敬請鈞安奉吉黑魯蘇皖贛晉甘新蒙古青海等十一省區衆議院議員公啓 
[美商簽定成渝車路測量合同]  
　　星報一日重慶電云據省公署布告美國亞細亞拓殖公司已與省署簽定測量成都至重慶之汽車路並估算建築費合同該公司設於上海此間代理人爲巴克氏曾在中國北部及韓國任工程師十五年此合同爲省政府實行川商志願之初步川商志願即求將物産自富饒之紅河流域運至揚子江通航之處愈速愈妙是也此路全程約共二千六百五十五里目下唯一之運輸方法即藉人力曳載須歷十日或兩星期故省長籌築一汽車路使十日運到之貨物縮至一日而達至築路經費從何取得官塲尚未宣佈今之契約僅測量及估算建築費二項巳經籌定星報按今晨據亞細亞拓殖公司總經理輝柴姆氏稱除巴克氏來電報告測量合同已簽定外尚未得他種消息 
 
 

Page 7

 
 
[保定航空機發火之慘劇]  
　　保定通信云上月三十一日午前十時三十分二十三師所屬之航空隊演習航行乘員爲軍士教育團及二十三師八十九團官長共十六員正翔行空際而裝置電油之錫瓶忽爾破裂一時電油大燃將機身機翼燒燬乘員着火後體無完膚紛紛下墜其中僅有二名爲救護隊拯出均受重傷亦有性命危險餘人當時俱巳斃命 
[吳佩孚應付時局之手腕（漢口通信）]  
　　洛陽有藉祝夀日開各省會議說 
　　北伐消息最近愈傳愈緊粤軍先發隊巳抵永州者有謝文炳一旅謝爲湘之衡陽人與湘軍將領多屬故舊謝一到永即聯絡駐在衡陽湘軍第七旅謝國光部使爲北伐前驅謝（國光）本與南方民黨時通聲氣但以分駐衡山湘潭之魯滌平部尚無明白表示故不敢遽允謝（文炳）請然暗中巳互相提携湘南頗形岌岌因是謡言繁興長沙震動趙恒惕日前召集各軍將領開軍事會議有某軍官請趙附南一致北伐駐岳直軍可以武力迫令出境趙自審實力不足與直軍開釁又不敢顯然附北以召反對派之反響决定仍守中立不參與南北戰爭如粤軍逼近衡山即移駐常德免當南北戰爭之衝贊成趙議者有葉開鑫等在長沙一隅自以趙氏勢力爲厚似不致一時發生變動但傳湘軍第一師長宋鶴庚贊成北伐巳秘密赴衡與謝文炳接洽魯滌平宿爲民黨分子若宋果赴衡遊說魯部或將有鮮明表示亦未可定是湘局前途變化尚難預測吳佩孚以湘局驟緊本擬抽身來漢主持一切乃因某某兩方暗相結合以阻遏其勢力之發展故未克成行刻因川鄂局部和議巳告成功特召孫傳芳赴洛磋商决將現駐鄂西直軍第二十四師四十八旅及第三師六旅十二團撤回岳州以厚兵力第八師一旅亦調防公安石首長陽等處以防湘西湘軍之窺伺孫巳於二十八日返省關於鄂西防軍調動問題軍署昨特開軍事會議討論一切大約孫氏返宜後即須分别開拔現蕭劉已定於明日（四月一日）在抱冰堂設筵餞孫其行期當必不遠也吳於調軍防湘外又用一種懷柔手段日前特電聘旅漢民黨金永炎朱兆熊唐克明等爲使署高等顧問並擬派赴川湘分途接洽以消滅北伐之空氣聞金等昨日巳聯袂赴洛與吳接商說者謂吳不僅以消滅北伐空氣且含有破壞奉張與粤孫携手之作用或亦不無見地也四月三日爲吳壽辰鄂省軍政各機關均備禮爲壽蕭劉初擬親往祝賀因吳來電阻止故蕭派軍署參謀長張聯棻劉派烟酒事務局長黄永熙爲代表携帶壽禮於今日（三十一）晚車赴洛祝壽岳州總指揮張福來亦派其參謀長魏寳琳於二十九日過漢赴洛代表慶祝並附帶有代贛乞援之任務聞吳爲應付奉粤各問題擬仿奉天先例藉祝壽日召集各省代表開一會議以定今後之方針久形沈悶之時局或將因是較有發展乎然亦難料也（三月三十一日） 
[北伐聲中之鄂軍界]  
　　孫傳芳返鄂長江上游警備總司令兼近畿第二師長孫傳芳於二十八日午後由洛陽專車回漢二十九日上午十時來省謁會蕭珩珊督軍茗談赴洛與吳子玉磋商鄂西善後方略及救濟鄂西民生清匪安民計畫以及籌措該師及所屬軍餉事宜爲時甚久午餐後卽赴官錢局會郭幹卿至省署會劉省長六點鐘始乘輪過漢陽駐節兵工廠廠長楊文愷與孫换帖弟兄情誼甚隆故留孫住廠云 
　　主客軍近事軍署消息蕭督以北伐聲浪日益澎湃現擬改編鄂軍兩師十混成旅以爲鞏固鄂防之計兹得改編計畫錄下第一師以二師孫傳芳部改編第二師以十八師盧金山部改編第一二三四五混成旅仍舊第六混成旅以二十五師四十九旅王起貴部改編第七混成旅仍舊第八混成旅以二十五師五十旅陳嘉謨改編第九混成旅以十八混成旅趙榮華　編第十混成旅以周福堂之獨立騎兵營·盧長庚之輜重營·及漢口巡緝營合編歸漢黄鎭守使杜錫鈞節制日昨巳電呈中央核辦一待批准卽行改編又自上年湘鄂戰後各省客軍調赴鄂省協防者實有五六萬人之多每月應需餉項爲數已實不資加之開拔費曁臨時增加之一切經費需欵尤鉅北京財政困難未能按時照撥以致積欠過多迭經各師旅電致政府催索兹聞當局以現值西南北伐之際鄂防關係重大所欠各師旅餉項亟應迅速籌撥以慰軍心特於前日由財政部函知陸軍部略謂本部現擬撥發湖北省内陸軍各師旅兵餉五十萬希卽酌量分配轉飭各該軍長官派員來部具領云云 
[鄂省派員出洋考察司法]  
　　客臘華府會議吾國代表提出撤廢領事裁判權一案業經各國議决以吾國司法監獄能否於民國十一年内確有改良之表徵爲前提自此問題傳播後遂爲中外所注目現政府分頭派員南下督促廳監認眞整頓各國亦陸續派員來華實地調查漢口華洋雜處尤爲中外觀瞻所繫非有最新式法庭監獄不足以新外人耳目湖北劉省長特派該省高等監督檢官何慶雲赴美日考察司法及監獄事宜限令年内回國以爲施行新式制度撤廢領事裁判權之預備昨已發給委狀護照何檢官定期四月中旬放洋 
[紀四川之軍實審查會]  
　　兩次談話會之經過 
　　川總司令劉湘因守川軍公約於各軍師旅軍費之收入支出軍裝武器彈藥之撥發存儲均採取公開主義曾於魚日通電各軍師旅促開軍實審查會限十日内組織完全日來總司令部籌備會務及徵集審查材料甚形忙碌各軍師旅之駐渝代表亦爲此事極力奔馳已於三月十號在總部開凖備會一次又於十五號在總部開茶話會一次兹將數日來該會進行之狀况略誌如下三月十號劉總司令召集各代表在總部開茶話會首由總司令報告籌備之經過次由會中幹事滿璧述籌備經手情形結果公决添加籌備員一人即以駐渝三師代表白瑜擔任并推駐渝六師代表熊成章起草組織大綱十五號午後三鐘各代表又在總部開茶話會即將熊代表起草之組織大綱提出討論熊代表草案原文計十六條其第四條云本會須有全體委員過半數之出席始能開議對於所議據件須有列席委員過半數之贊同始爲决定衆謂川省凡三軍兩邊（邊防軍與川邊鎭守使）十師九混成旅各派委員一人其總數爲二十四人照原文之規定是十三人之出席即可開議出席委員七人之贊同即爲决定究有少數操縱多數之嫌遂將全體委員過半數之出席修改爲三分二以上之出席原文第十五條云本組織大綱經委員會議决後實行經衆修改爲議决後函請四川總司令公布施行其餘修改之處尚多與原文不無出入聞此項組織大綱經此度修改後尚須經一次茶話會之修正并須交付正式會通過始能發生效力刻聞各代表决定於本星期六日再開茶話會一次修正組織大綱並討論施行細則下星期内即正式成立軍實審查會現巳覓定大梁子優勝旅館附近之某公館爲開會地點 
　　軍實審查會開會在卽依組織大綱之規定須設審查長及副審查長大凡一種會議其開會之前會員對於會長之選舉異常注意所謂運動所謂組織皆爲必有之現象軍實審查會亦會議中之一種自然不能避免此種習慣日來審查員於審查長之選舉正從事組織運動其擬議中人物有六師代表熊成章及某某等目下正在逐鹿尚未知鹿死誰手也附列軍實審查會審查員一覽表如下一軍參謀長陳道五二軍軍長楊森三軍參謀長蒲璧一師參謀官宗漢二師參謀劉勃三師副官長白瑜四師參謀向成傑五師參謀尹克成六師參謀熊成章七師許質夫八師副官長曹驤九師牛蜀藩二十二師副官長林舜卿邊防軍王佐川邊陳佶一混成旅參謀傅詠松二混成旅李劍三混成旅參謀劉丕四混成旅旅長袁彬五混成旅蒲璧六混成旅旅長劉炳勳七混旅蒲璧八混旅參謀蒲殿賡九混旅參謀文道心 
　　劉總司令催促成立軍實審查會通電云本部魚日通電各軍飭催所派委員趕速成立軍實審查會并就近預促會中人員於十日内組織成立以期早觀厥成除由督飭本部各處長員將本部收支欵項查算明確造具表册屆時交付審查外查各軍經收欵項及支放軍餉迭經本部文電催促詳造表册報部備查迄今數月尚未造報齊全據各軍在各縣局籌提之欵究有若干并經本部飭由各縣局具報來部以憑查考而便統籌至今遵令造報者固多而未報者亦復不少以致各部隊收支確數及本部應交審查之總數均屬無從綜核在各該知事局長或以欵經交付即巳責任解除不知事關公欵倘不分别查造齊全在各地籌墊應抵之欵將以未經備案終至虚懸在本部統籌軍費之時亦因無所勾稽難於核定現值審查會開會在邇何能再聽其擱延致礙公開辦法即希各軍長官查照迭電速將自十年七月一號起經手欵項查明册報并仰各該知事局長迅即遵照查明自十年七月一號起本年二月止無論前任本任所有各軍提取欵項總數立即先行電部查核一面分别種類查算詳確連同收據查具表册報由本部核明交付審查統限自本月底止造報完全倘再逾限不報所有各軍提取欵項應卽飭知財政廳不予追認并將各該知事局長立予撤任依法懲辦不稍寬貸特此布達至希公鑒 
[川省制憲前途之樂觀]  
　　省議會内部之團結與調和 
　　川省制憲問題中起糾紛以致日來猶未解决月餘以來反對省議會之聲已漸趨沉寂省議會内部議員對制憲問題非常注意旬日前更將各俱樂部合併另組一大俱樂部以期意見融洽疏通隔閡刻聞内部組織業巳就緒各議員對於制憲主張頗能一致至省憲審查員當議會歌電發出後各縣即多有選出者最近高縣彰明酉陽冕寗綿竹萬縣等亦相繼選出而省籌備員如劉成勛向楚等亦均有就職之表示於此猶有二事足以减除制憲前途之障礙一爲新委成都造幣廠廠長曾子唯之調和制憲意見一爲省公署之令財政廳籌備制憲費三月七號成都造幣廠長曾子唯讌請各俱樂部議員帖上并書調和制憲等字聞其議尚能爲各方容納二月底省議會開茶話會議員郭湘動議請咨省署令飭財廳籌撥制憲專欵省公署咨復議會謂巳飭財廳遵照辦理據此則經旬累月糾紛莫解之制憲問題當有次第解决之望矣 
　　另一消息川局混沌已久現在又趨於調停時代有總司令與各將領之調停有兼省長與省議會之調停日來正在進行其結果尚待後述兹錄調停初幕狀况如下劉湘因制憲問題連日在渝召集東川道尹葉秉誠第五混旅長袁承武前參謀長李蔚如秘書長丁鷇音嘉陵道尹黄肅方等討論對省議會調和辦法李黄諸人均允擔任調人聞劉湘擬定之調和辦法係由成渝兩商會兩律師公會及省農會工會向省署請願再由省署咨交省議會議决修正省憲會議組織法合以上各法團共組會議修正原案若省議會不承認此種辦法則逕由省署召集各法團各縣議參會及省議會代表共同組織會議修正組織法劉意如省議會調停無效最終辦法擬以相當手段解散省議會對付 
　　財政廳奉令撥制憲經費三十萬元昨巳電渝省署請示在何項欵内籌撥並聞政務廳亦有電赴渝請示又聞蕭德明等日前擬通電宣布就省憲籌備員職近因曾子唯廠長向議會方面調和故暫停頓俟調和結果始與劉成勛向楚曾寳森等聯電就職 
[渝大中銀行清算之結果]  
　　自三月十三日總司令劉湘等爲大中銀行摇動事在商會開會議後所派清算委員等即赴大中銀行執行職務清算結果渝中大中銀行所欠他人欵項活期存欵短期存欵長期存欵共有七十餘萬元行中現金金額自然不足支付此數但行中尚有一筆金額百餘萬元之公債票此項公債票在上海現行行市可作七八折出售清查委員與行中職員及其他有關係人公同估價認定價值五折而全盤統計該行可有預備支付的現金金額尚約八十餘萬兩兩相抵去尚有盈餘至存欵支付方法分兩種辦理（一）活期及短期存欵仍照原訂利率行息分四個比期償清（二）長期存欵的定期在現在或將來應提之欵則延期三月照市行利率行息换言之卽增加利息延長期限聞渝中各要人相約私人存欵及軍政費之存儲該行者一時均不往取免致該行爲難并聞該行現已准備將所存公債票從速折售務期届時支付以全信用 
[黔省戰况之所聞袁祖銘已入滇]  
　　袁祖銘王華裔等率師回黔巳在晃縣發生戰事竇居仁所部黔軍因袁氏將其在黔舊部預伏在鎭遠等處前後夾攻以致敗挫情形已誌報端兹更探得黔軍詳細戰况及目下兩軍形勢再紀如下先是袁軍旣抵晃縣即將其新近收集之姚鳳廷所部作爲先鋒軍向銅仁前進甫至晃邊即與竇部接觸姚以地勢不熟致爲竇部所挫因竇分路包抄姚軍不及防備死傷約數百人次日姚再整軍前進與竇部方一接觸竇即退走姚貪功追擊至大魚塘附近忽喊聲大起伏兵四出姚部又大敗此際袁部大隊已至黔省長王伯羣亦另率一軍行抵玉屏袁部即分兵三路向銅仁玉屏進擊接戰數次袁軍屢勝袁氏舊部之在黔者亦在青溪鎭遠正式響應王竇兩軍以前後受敵勢巳不支而玉屏及省溪之黔軍亦忽表同情於袁氏王竇不能再敵先後退走竇旅率領殘部向湘川方面竄去目下尚無消息王部初則退至玉屏邊境及袁軍自後追擊莫能抵禦始再向會同退走王氏則率其親信逃至洪江頃總部已得沅陸蔡鎭守使來電報告王氏抵洪事請示對待方法又得會同知事熊志高來電報告黔省戰事已侵入縣邊並謂吉朗溪一帶巳發生戰事請速派大軍蒞縣防堵總部現已電令蔡氏對王氏則令妥爲安置對會同則令速派大軍前往堵截至黔中方面則袁氏已入鎭遠清溪玉屏銅仁均入袁氏掌握旋分兵前進又將施秉餘慶佔領台拱黄平情形亦極爲緊急 
　　另一消息云貴州前師長袁祖銘近已攻佔銅仁鎭遠等處昨粤中某要人得其二十三日來電云黔局糜爛久矣内部軍民不忍鄉邦久陷飢溺派隊迎銘歸來共紓黔難天柱會議詢謀僉同黔軍全體矢志討賊十之八九適值第一旅旅長竇居仁密迎王伯羣入銅仁意圖阻止義師黔人聞之異常憤懣聯名呈訴請除奸兇銘當即令各路指揮分途進攻竇軍紛紛倒戈輸誠不旬日而清溪玉屏省溪鎭遠等縣盡爲定黔軍佔領王知大勢已去微服出逃竇亦率潰兵向湘西鎭筸方面遁去我軍於巧日完全佔領銅仁銘亦進駐鎭遠現在令各路跟踪追擊并合邵南兩路收拾餘孽黔局平定當易易耳至王竇竄入鎭筸隨帶潰兵數連銘部巳追至湘境恐生誤會尚未令其深入除由銘逕湘政府及鎭筸駐軍將領陳玉予嚴重交涉請其代拿首要繳還其携去槍械外其最要者昨聞在桂黔軍將領通電一致推戴銘與任可澄主持黔局並有呈請主座任命之說銘外觀大局内審情形對於此種主張决有不能苟同者蓋任可澄素尚隂謀爲研系中堅趣旨不同難與吾儕共事且爲貴州生存發達計非順應世界潮流國家趨勢亦難日起有功現今民治主義彌滿全國觀於桂湘之革新制度不禁慨然慕之竊以我黔策治安非暫置人之問題先行制定制度不可制定制度又非以湘桂之現制度爲藍本不可兹制度未定徒言以某某主持黔局竊恐前提未定治絲愈棼爭權競利者又一利用機會而擾亂黔局我黔無寗日矣銘不才自維萬難擔負重任所期望者地方自治制度早日成立將來惟事擇人不致漫無標準地方得以久安不負同人此次定黔之初衷足矣除逕電謝絕外務懇我兄火速轉呈主座代達愚忱俟制度定後黔局應由何人主持方爲適宜彼時再爲呈請任命不然徒與事實出入（下略）袁祖銘叩梗印 
[鄧鏗被刺尚未破案]  
　　鄧鏗被刺巳經多日而兇手仍杳然無聞未免遺憾昨粤省署訓令各警察廳局及各善後處處長云照得總司令部鄧參謀長由港返省在廣九車站突被兇匪行刺因傷捐軀本案兇匪在逃未獲應從嚴緝拿除勒限該管區警尅期破獲并通令外合特令行仰即遵照會督軍警速行偵緝務將本案兇匪拿獲歸案從嚴懲究毋稍玩縱切切此令孫市長電公安局云前奉總部梗電以鄧師長兼參謀長於本月二十一晚七時十分在廣九車站被兇徒行刺於二十三晨因傷逝世飭即嚴緝眞兇懲辦以彰國法等因即經行局嚴密偵緝拿獲究辦在案查該兇徒竟敢在本市内軍警林立之地暗殺長官實屬目無法紀深堪痛恨現事隔數日尚未緝獲殊屬玩延應由該局長從重懸賞購線偵緝并督率所屬限日破案緝兇解辦以彰國法仍將遵辦情形隨時報查市長孫沁印 
　　桂林警衛團各將校來電云可密師長慘奪於非命轉聞凶電悲憤交并景瑗團長曁薛營長於有日奉命起程旋粤不日可晤惟現事眞相未明弟等寸心轤轆坐臥不安仰念十餘載創造之艱德惠所加我輩獨厚而涓埃未答時引爲羞詎意中道被狙遽爾崩殞稍具心肝誰能遣此今也主將遭凶吾輩大恥而復仇雪恨義不容辭請冀公等顧念疇曩恩御洽心團結敵愾同仇追兇澈究果獲仇人弟等雖粉身碎首所不辭則我師長之慘寃不至銷沈莫白而我輩之恥之罪可贖於萬一也臨電黯然涕泣不宣李章達鄧定遠葉挺張發奎同叩宥 
　　鄧之靈柩其親友有擬將其安葬於惠州之西湖另有親友則主張安葬於東門外駟馬崗與朱執信之墓相毘連故將來安葬何處現尚在商議中大抵必不出前述兩處 
[蕪湖快信]  
　　蕪湖學生會刻帮助人力車夫組織勞工會地方各界以車夫份子過雜有不以學生會此舉爲然者許省長來電亦不准該會成立並令警廳設法制止學生會本定二十九日假大舞台爲車夫開勞工成立大會警廳是晨卽將大舞台大門關鎖迨至下午學生會百餘人率領車夫數十人列隊而至見該舞台關閉怒將門首所懸木板表糊馬邦辦之佈告取下擲地踏毁而去 
　　張督軍以蕪湖勞工活動恐擾及地方秩序巳電令皖南鎭守使宣佈臨時戒嚴 
　　蕪湖士紳以學生會近有帮助勞工事是否越軌且與地方將來有無影響特連日集議籌商善後之策 
　　許省長對於蕪湖第五中學發起非基督教學生同盟會一節頗爲注意適該校長劉希平請欵在省當囑劉校長迅速回蕪設法消弭該校長已於三十日回蕪 
　　馬聯甲因日前淮上土匪有搶刧正陽關商辦小輪槍傷多人事擬於日内赴蚌埠一行 
　　張文生前曾保方夢超爲皖實業廳方日前藉調停財政廳問題事南下刻仍在省垣據聞方之實業廳或可成爲事實 
　　許省長刻保王嶷爲繁昌裕繁鐵礦收税監督聞農商部尚未核復 
　　皖省各寺廟每有預刋多數之藥籖揑爲神授號曰仙方鄉愚無知一遇疾病不問病源不察藥性爭相祈求輕身試爲害甚裂警務處長王善荃有鑒於此刻爲革除迷信積習保全社會健康起見通令所屬嚴禁各藥肆對於此種藥籖之藥一概不准售賣至各寺廟現有藥籖嚴限各僧道一律銷毁 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[唐蓂賡入昆明之詳情]  
　　廣州消息據沙而某領事署及日本領事署所得安南東京消息唐蓂賡巳於本月二十四日率領胡若愚所部入昆明城顧品珍及金漢鼎則率所部三團退往貴州方面等語此說證諸滇省某要人最近所得海防來函亦有可信該函略謂滇省軍隊近多主張不打本省人之議故唐蓂賡此次回滇兵力雖爲不多然進至廣南時顧金並未派兵在滇邊抗拒故如入無人之境及抵廣南土匪吳學顯八千人在臨安一帶紛紛響應聲勢日盛顧品珍駐兵宜良初不信蓂賡進兵之速而金漢鼎始取旁觀態度因聞唐軍日迫始爲顧助然巳遲矣顧先派楊希閔率第三旅駐邱北該旅爲楊蓁舊部因楊被撤任咸懷不滿及與唐軍相遇其參謀長周寳連竟率所部不戰而降楊希閔隻身逃省唐得此旅聲勢大振及進兵蒙自守該處者爲旅長趙燧生該軍反對開戰羣將趙旅長刺死唐遂唾手而得此要地也此外顧部尚有楊如軒一旅駐通海宣佈中立顧勢益困三月十九日金漢鼎所部王潔修一團在省城頗有摇動金以計誘該部營長九人囚之全團大憤不得已釋之自是宜良至昆明均已勢瀕危險以上云云乃二十二三日以前消息參以外訊則唐勝顧敗之說不爲無因聞唐蓂賡之弟繼虞日内卽來粤向各方面疏通蓋已得乃兄電謂回滇後必擁護大總統出師北伐及驅逐政系云云果唐能實踐所言則西南護法之根本當不致有所影響也另據某方面得老街來電云唐繼堯已於二十四日未刻入城滇省會定徑日開會歡迎昆明秩序暫由胡若愚擔任維持顧品珍二十二日率警衛一團奪圍而出聞已退至宣威政系分子李曰垓等因被唐通緝有案現已星散滇局定後唐仍率師北伐又據太平洋社云雲南問題據本社昨日所得確訊經已解决然此次之戰况如何以粤滇交通阻隔故難得其詳兹據昆明專函所言甚詳特爲補錄於下自唐繼堯入境後相持十數日即有和議之風傳但内容甚爲秘密無從得知今由某方探得顧氏所提之條件（一）承認唐爲討賊聯軍總司令（二）顧任副司令共同北伐（三）金仍爲滇軍總司令（四）羅佩金爲省長唐氏須顧總司令解去兵柄否認羅爲省長至於金之總司令亦不完全通過此項要求事實上决做不到此雙方决裂之由來也自前方和議决裂後唐繼堯軍　節節進取顧因防線遥闊勢難兼顧特擬定分守計劃請張開儒擔任開化廣南方面羅佩金擔任羅平邱北方面自己擔任肅清臨蒙一帶附唐之土匪吳學顯莫樸等現張巳前進至開化之天生橋羅已出發往羅平金漢鼎亦同仇敵愾因防軍甚少特於昨夜飛電附近省城之十一縣各擔任調武裝團兵百名黑夜來省聽候調用因昨日得臨安快郵電知吳學顯乘駐防旅長趙燧生陣亡之隙即率衆萬人將臨安圍住並將附近一帶之電綫砍去至前方消息不能傳達又因前曾在省緝獲普匪小紅潛來省城運動軍隊之參謀長一人金爲愼重省防計特拍此電但現時各縣團兵防匪尚有不敷之勢能否如命抽調尚不可知顧以擔負臨蒙任務特於昨日（十三）將行營移至婆兮以便就近指揮又行營出省時曾提有軍需局存欵三十萬及軍械局槍砲若干以隨行被吳學顯偵知時欲行刦故日來顧氏行營方面多有游匪伺隙幸防範嚴密該匪等不得逞據由開化來省者言唐繼堯此次攻開係以集中廣南之十支隊全力攻擊約衆九千餘人甚爲奮勇大有不得不止之勢顧氏在開兵力只有一團衆寡之勢已成况兼唐氏親臨戰綫聞城破時唐亦先入故附從所部亦出力異常又唐討顧檄文中有云漢高有垓下之戰而先據成臯昭烈痛當塗之奸而先謀西蜀蓋必策源有地而後糧秣堪資必籌備有方而後師旅不缺云云其措詞可謂敏妙 
[贛省議會之縣自治案（續）]  
　　提案之理由書 
　　（二）自治區域吾國大縣幾埒歐洲一國而自治行政理應周密故縣自治以下必多劃分市鄉區域方能厚植民治之基况國俗尚未全離宗法社會凡私塾及一切財政團多由一二十家之宗族成一村落以任之不願併諸自治團體使市鄉之區域過大則法定自治團體以下各村落必仍自爲團體而法定團體乃同虚設實事求是故不得不採用小區制惟區域太小人力財力均恐不足舉辦自治故另許其自相聯合以辦其所不能辦之事此較之許其下級自治體得再分爲若干小區者雖一爲上許其聯一爲下許其分似無所異而實際則許其聯者爲出於自願而其下之自治體仍獲實益許其分者爲出於曲從而其上之自治體多成虚設其得失不可同日而語故本條例規定人口滿二百名以上者得名爲鄉而鄉之上許其聯第不認其爲一自治體與許其所分者亦不認其爲一自治體者無異而於事實則甚宜於理論爲進化用意似較周至也縣以下之地方名稱如鄉村鎭集市圩圖堡等繁而且雜界限亦多欠明確卽前清自治章程之所謂城鎭鄉山西自治章程之所謂區村閭似較簡括且有界限然名義究有未合範圍亦嫌過寬故本條例規定縣以下之區域其人口滿三千名以上者爲市滿二百名以上者爲鄉其有滿十萬以上工商集中之地則另訂特别市制以組織之而仍簡稱爲市如此規定則縣爲一級市鄉爲一級名實俱符應用亦活自較妥適也（三）大會公决本條例定有縣民大會市民大會鄉民大會三種其用意有二一爲表現人民直接參政之原則使自治行政易於發達一爲表决執行與議事兩機關之爭議使自治行政得其平衡此爲最需要之方法决非故炫新奇盲從時論也惟以識字之人民太少重以道路之交通不便仍不得不於縣民大會酌採代表制以行使此權彼湘省之總投票全於名實不符粤省之總投票雖及全縣住民反難實行者則本條例尚覺少空談之病也至於罷免法官在歷史上人民對於不良知事每有禀控撤换之風習而長官亦多以人地不宜之故撤换之在美國各洲其人民之有此權力者尤多今爲折衷起見不規定人民有選舉之權僅予以罷免之權於法系固有可通於事實則甚合宜也（四）設公斷處國人習慣遇有爭執事件多先請人調處其調處之人每爲法庭作證法庭上每判令在外調處而各處商會則巳有法令許其設立公斷處此爲人民謀便利之最善方法故特明爲規定市鄉皆得設一公斷處以昭鄭重特以不侵入司法範圍爲度而已（五）經費確定自治命脈全在經費如不將經費來源逐一明確規定而但以概括出之則所列自治事務必致悉成具文此最宜注意者雖我國税法尚未釐正財政非常紊亂然從捐税性質言之要可分别若者宜歸國家及省政府若者應歸地方自治團體故特規定凡捐税之數目瑣碎應由自治團體直接征收爲宜者如地税房舖税屠宰税車馬船舶飮食店游戲場等税皆一一規定於單行税中如此確定則自治事務方能逐漸實施至於縣與市鄉之税目十九相同乃爲實際上必然之事若强爲劃分則縣與市鄉之經費兩皆不足而一無所成且縣自治與市鄉自治皆爲人民自身謀直接之福利雖徵收分爲兩重而獲益仍屬一致故本條例於縣與市鄉之單行税中皆重爲規定者即此理也其餘各條皆本此要點與通例而規定無庸再加說明是否有當統希公决附錄江西暫行縣自治條例第一章區域第一條縣區域以現在之縣境爲準第二條縣屬自治之分區定爲市鄉兩種前項市鄉之組織另以條例定之第三條凡一市鄉分屬兩縣以上或别處他縣境内因謀自治行政之便利欲改歸一縣管轄者得由關係之市鄉民大會同意决議呈請省長認定之第二章縣民第四條凡有中華民國國籍之人民於境内繼續居住滿二年以上者均爲縣民第五條縣民依本條例及其他法令之規定得享受權利並擔負義務第六條縣民有五十人之連署得提出議案於縣議會第七條縣民有縣議員之介紹得請願於縣議會第三章事權第八條縣自治事權爲左列各欵（一）辦理師範學校·中學校·高等國民小學校·幼稚園·半日學校·各種廢疾學校·宣講所·圖書館·博物館·美術館及其他關於教育事項（二）奬勵農商漁牧墾荒造林經營並監督公有及私有工業設立各種展覽所試驗塲及其他關於實業事項（三）辦理各種協社（四）疏濬河流湖塘修築埤圩沙圍堤防並道路及其他關於水利交通事項（五）建築並管理公有營造物及一切公共土木電力煤氣工程（六）辦理縣銀行各種保險合作及其他公共營業（七）清理市街屠塲整飭公墳及其他關於公共衛生事項（八）辦理義倉施醫育嬰恤嫠養老收養廢疾保護工人及其公益慈善事項（九）辦理警察及保甲團防並其他保安事項（十）調查户口生死婚嫁及其他關係統計事項（十一）辦理行政長官依法令委託徵收及執行各種事項（十二）其他依法令賦予自治事項第九條縣經縣議會之議决得將其事權之一部委託市鄉辦理之第十條第八條規定之各欵如有關於兩縣以上之共同利害者得由各該縣關係之縣協同辦理遇有爭議時由各縣縣長呈請省長裁决之第十一條縣行使其事權時不得違反左列各欵（一）辦理水利或交通不得對於他縣爲妨害之處置（二）對於他縣貨物不得賦課通過税或落地税（三）對於他縣生活上或工業上必需之物品不得禁止出境（未完） 
[南京皖同鄉電擊張文生搶錢主義]  
　　皖省現值財源枯竭警政各費數月無着尤以教育經費爲最困難今年來各省立學校校長咸齊集省垣今日至省署明日赴財廳守候至於前日始得徽屬茶商公會繳到包辦茶税保證金十四萬五千元趁此機會要求發給一個月經費七萬四千餘元詎料張督派來省垣索餉之方某知茶商解到巨欵意欲攫取以充餉需遂急電蚌埠張督即電省署謂軍餉無着請將徽屬茶税現巳解庫之十四萬五千元接濟軍需等語許省長當卽令飭財廳核辦惟此欵巳經財廳長孔憲芳被各校長坐索七萬四千餘元以去支票業已塡送教廳所剩不及半數不卜如何對付也張督前次電令六十縣知事將征存丁漕税欵逕解蚌埠此次又復攫奪茶税大有一網打盡之勢皖人莫不憤憾兹旅寗同鄉會電京請懲張督勒解軍餉原電云大總統國務院陸軍部鈞鑒皖督張文生擁兵殃民坐省索欵巳溢支九十餘萬省庫一空如洗百業皆傾意尚無厭今又違法逕電六十縣勒解軍餉賊民害國羣情憤恨懇請褫職以蘇皖民維皖局奠國基安徽旅寗回鄉會有 
[杭州籌贖膠濟路籌備會紀]  
　　四月二日下午三時浙江省教育會代表周季綸唐小瀾郭成九杭總商會代表王竹齋謝虎臣銀行公會代表徐清甫等爲籌贖膠濟鐵路事假杭總商會開籌備會僉以籌欵贖路關係急要自應組織辦事機關以資進行當内定大綱如下（一）定名杭州籌贖膠濟鐵路會（二）組織設幹事十五人由三團體推舉三人其餘六人由三團體於會外公推熱心公益者任之（三）職員設正副主任幹事各一人由幹事互選之如事務繁多時得酌聘辦事員（四）經費必需之經費由三團體分籌之（五）地點暫假總商會次議集欵辦法大綱如下（一）以銀行五年定期儲金辦法一次募足（二）利率年息一分每半年滾息一次以此計算收洋三元七分零存足五年得本息五元募集儲金時卽以五元爲單位多者類推（三）募欵方法分隊募集由各界推舉隊長隊員若干人分投勸募成績優異者酌贈名譽上之奬勵（四）募欵者不經收欵項由儲蓄人逕送其所信任之銀行存儲其保障方法及手續另行詳細定之各會應推之幹事請於下星期六以前推出議畢散會 
[杭州快信]  
　　皖省違法大鑄銅幣混銷鄰省致浙省銅元充斥百物昻貴小民受害無窮杭總商會昨特函請中央幣制局勒令該省停鑄並函税務處請查禁銅胚進口以杜弊害 
　　省垣刀茅巷醫藥專校學生以本校教科腐敗邀求校長盛佩葱撤换教員未允所請發生風潮今日午後學生在省教育會開會籌議對付方法推羅霞天爲主席主張公請湯爾和長校 
　　上月二十六日高地審檢四廳議决之審理訴訟事件改良辦法十一條業於一日起實行 
　　商教兩會及銀行公會代表昨在總商會開贖路籌備會草擬組織大綱定名爲籌贖膠濟鐵路會設幹事二十一員教育會銀行公會原推三人現已補推二人三團體共十五人並於三團體外公推六人定八日下午續開會議 
　　處州第十一師校風潮巳靖前校長祝宏猷離校他適學生公推孫夀芝代理校務照常上課惟經濟則主公開 
[南京快信]  
　　駐徐新安武軍前晚（三十一）三時半在車站南馬路譁變幸陳鎭守使派隊擊散地方未致糜爛 
　　蚌埠軍心摇動商民紛紛遷避來寗故近兩日津浦路南來車非常擁擠齊督爲愼重防務起見昨加派兩營駐防浦鎭東葛一帶以防疏虞 
　　泗陽巨匪徐慶成昨在上新河被警備隊長徐俊三捕獲已解軍事審判訊辦 
　　本省烟禁廢弛有人調查城内外設燈供人吸食者不下千餘家私販烟土者更不勝枚舉 
　　齊督派田作霖赴魯招募備補兵千名 
　　豐縣知事余家謨迭次被控日前縣公署忽又被焚王省長决將余調省察看有改委喻某前往代理說 
地方通信 
[蘇州]  
　　冰廠失火之損失唯亭鎭火車站附近向有冰廠一所昨晚九時許不知如何失火霎時烈熖飛騰火光燭天該廠頓成灰燼翌日經該廠主雇令小工設法扒開儲之冰已大半鎔化損失約有數千元之鉅云 
　　東吳球員之勝利本城十中學籃球聯合會自開始比賽後各校勝負甚爲參差成績以東吳桃塢晏成三校爲最佳前星期東吳又戰勝桃塢一號下午東吳球員教練員等率領往晏成作最後之比賽屆時銀角一鳴雙方均奮勇異常結果爲二十三與八之比東吳大勝而十中學籃球之錦標遂爲東吳球員所得聞不日各校將開交誼會以表慶祝云 
[松江]  
　　教育界開會三起四月一日教育界人之在圖書館開會者共三起（甲）縣教育會職員會其議案有三（一）江蘇義務教育期成會爲籌商經費問題開臨時會本會公推周鐵橋君出席（二）江蘇各師範區小學教育研究會每縣祗少出席三人本會應定期開全縣高小國民學校教員會再行公推（三）女子學藝會開臨時會籌備一切本會公推沈玉旋等十二人出席（乙）理算研究會張蔚丹主席（一）主席報告圖書博物館復函（二）公推楊維城審查圖書博物館交到之理化器械標本模型目錄是否適用再由會轉請圖書館舉行集合試騐（丙）童子軍聯合會職員會其議案有二（一）公議將總教練所擬之比賽規程由會油印發交各團預先練習（二）定期於會操前一星期再開會斟酌會操時一切辦法 
　　市鄉委員會紀事市鄉自治委員於二日午後在管理處開本月份常會兹紀其議案於下（一）省令將原有積穀經費以六分儲穀四分儲欵案議决松江本全部儲穀現因倉屋均被軍隊借用且穀價日見增加應俟豐年穀價較賤時遵令分儲（二）省教育行政會議决教育經費溢用或不足時以自治經費彌補案議决松江地方税收入教育已占百分之六十縣自治費占百分之十二市鄉自治祗占百分之二十八以現有之欵辦現有之事尚虞不敷實無餘欵彌補教育以上兩案均由會照議决案呈復 
　　新橋鄉盜案即被新橋車二十圖朱秋田家於一日夜間被盜七八人持械穴牆入内秋弟起而抵拒被棍擊倒地秋弟之舅聞聲來視亦被打倒旣而　右四集盜逃逸去故雖傷人而未失物翌日新橋警所即獲到盜犯王三等六人解總所法辦矣 
　　盜刦犯歸案究辦漕涇鄉二十一圖農民李振生家於舊曆二月初八夜間被盜搶刦花米衣物等件一案業經水警巡官吳伯華協同駐滬偵探李虎臣緝獲是案盜犯何阿六一名當經轉解沈專署長發交徐亞伯督察員訊供行刦不諱爰於本月一日解松歸案究辦矣 
　　縣議員爭復舊會本縣舊縣議會議員朱文彦王文熙吳琨張芝等函同會各議員云接上海縣議會副會長李佑之來函以恢復縣議事會續開前組織之江蘇縣議會聯合會先設立事務所於上海請本縣推舉代表到滬接洽等情竊以恢復舊日議會徵之江蘇各縣具表同情本會同人似宜表示一致現擬定於四月九號上午十一時假座縣教育會開談話會集議進行方法 
[無錫]  
　　實業參觀團赴滬無錫縣商會應美國駐華總商會函邀赴滬參觀定於今日（二日）前往昨日商會會長王克循君已將參觀團人數姓名職業詳細開明備函快郵寄遞美商會計參觀團人數共二十人爲絲繭公會代表華藝三·茂新麵粉廠代表榮德生·九豐麵粉廠代表蔡兼三·振新紗廠代表唐水成·廣勤紗廠代表楊蔚章·申新紗廠代表榮蕚生·豫康紗廠代表方夀頤·慶豐紗廠代表唐紀雲·太湖水泥公司代表薛育津·振藝絲廠代表許道生·宏昶絲廠代表劉友廷·麗新染織廠代表程錦堂·耀明電燈廠代表沈錫君·廣勤肥皂廠代表張德戴·錢業公會代表吳日永·商團公會代表蔡有容·馮雲初·錫成印刷公司代表吳士枚·商會代表王克循·單紹聞准於今晨七時半在商會聚齊同乘八點二十六分客車起程赴滬云 
　　澄錫修築圩岸去年大水之後澄地圩岸倒坍無數現屆春令農隙河涸之際正宜從事修築該邑之青暘泗河兩市鄉所有倒坍之圩岸現由各圩董發起邀集農民於昨日動工修築其他月城橋至江隂一帶之直塘官路不日亦須修築即錫屬青城市八二八三等圖及萬安市林莊等處之圩岸亦均次第修竣矣 
[鎭江]  
　　糧草價格步步高鎭郡糧食市刻因來源稀少價格逐漲上白米開至十二元糙秈亦須十元較上月抬起六七角柴草因沿江一帶慘遭水災産額大减以致供不敷求每元祗售百斤云 
　　泗陽官兵剿匪忙江北泗陽陸家集地方近有土匪嘯聚與該地駐防浦軍開火彼此互擊數時傷匪甚夥並擒獲巨匪數名解縣訊辦並聞該縣知事亦率隊馳赴各鄉搜尋土匪以靖地方云 
[揚州]  
　　九縣水利會成立會淮屬淮鹽阜揚屬江高寳泰東興九縣水利協進會於一日下午假天寗寺華嚴閣開成立大會各縣均推代表列席（以省議員居多）公推東台夏虎臣爲臨時主席議事如下（一）採取理事制討論會章十二條（二）每縣推出理事一人興化石鳴鏞鹽城薛文奎束台夏寅官阜寗江啓錕寳應劉文輅高郵王鴻藻泰縣沈秉乾江都任桂森淮安郝崇夀（三）用記名（縣名）單記法由理事互選夏寅臣（得八票）爲理事長（四）各縣推出評議員四人（泰）陳謀于殖凌恩錫吳振遠（高）陸恩豫賈先甲吳鴻勳董增傳（阜）陳伯盟董永成龐友蘭王汝塏（柬）周嘉詠袁駿勤孟鐸董餘生（淮）牟福生伍宜伯譚驥吳琴軒（寳）鮑友恪葛浚顔作賓吳瑞卿（江）胡震楊士香丁文瑩倪寳琛（五）由理事任起草員討論辦事細則（六）次日仍假該處開會議取進行方法 
　　八中學生參觀訊省立第八中學現組參觀團前往各地參觀第一係四年級甲組於二日出發蘇杭南通三處由教員張時寅吳遐伯率領第二爲三年級乙組第三爲二年級丙組由教員王繩之率領於八日出發蘇浙參觀 
[清江]  
　　淮安教員反對勸學所長淮安小學教員因反對勸學所長阮師凝於三月二十七日起一律罷教勢頗堅决聞非驅阮出走决不上課當晚發出宣言書傳送本縣各地其文云慨自淮安教育不良臻於極境同人等身充教職内省有疚推厥原因蓋由於勸學所長不明教育侵蝕學欵所致查全縣學校七十餘所教員百數十人所長身居領袖統馭羣流宜如何策勵精勤共圖發展乃阮師凝不知務此一味侵蝕學欵貽誤教育且日躭聲色貨利如晋省辦公則必徜徉於秦淮畫舫遇有賄託必先大嚼於綠靄草堂肉食者鄙未能遠謀以教育之尊嚴焉能容斯人混跡邇來教育日趨改革正宜掃除障礙以應潮流同人等悉本此旨一致宣言於三月二十七日罷教誓不與此萬惡之所長阮師凝並立阮苟朝去夕即上課回復原狀謹宣言又聞阮已令某甲携大洋一千元四處散給小學教員並一面派人赴省教廳向某科長運動以圖地盤未知如何了結也 
　　淮隂放賑之近聞今年江北災荒淮隂極重該縣向爲貧瘠之區加以去秋顆粒未收故從前之稱小康者至此亦嗷嗷待哺官賑又甚寥寥江蘇義賑會雖迭次撥欵然僅施放馬頭（鎭名）二市兩處其餘如漁溝（四市）丁家集·（三市）五里莊·（五市）洞橋（皆鎭名）等地災情皆甚險重仍抱向隅之嘆兹悉華洋義賑分會由滬裝運四號麵粉四千石專爲散給未經放賑等地者聞該分會會長王叔相君云此項麵粉不日即可抵浦到後即行散放 
[嘉興]  
　　銀行考騐練習生嘉興新組織之商業儲蓄銀行現已籌備就緒隂曆四月初即行開幕營業二日下午一時該行籌備處特惜鍾秀國民學校考試練習生應試者五十九人計試國文筆算珠算等三科國文題爲「說物價昻貴之原因」「業精於勤荒於嬉說」（擇作一題爲合格）筆算三題珠算二題是日冒替者不少至四時考畢刻正將試卷評定甲乙約五日内即將錄取者榜示云 
　　組織農業學校嘉興商業學校早已成立獨農業學校尚付缺如現悉縣署方面擬於本地組織一農業學校其校址即由縣立第二高小校改充經費亦由該校經常費撥充惟以事關變更學制故需俟縣會開議時提交議會通過後方可籌設現該項議案已由縣起草矣 
[杭州]  
　　浙皖修築省道工費浙江省道局據工程師陳樹棠勘復浙皖省道幹線自杭縣錢塘門迄湖州泗安鎭計程二百三十四里現估計工程經費平均每里五千元計洋一百十七萬元原定沿河路線經過大河闊港有數十處之多全線橋梁共計一百十九座現已由中線行走經過河流尚少惟安吉縣屬梅溪及武康縣屬南溪渡均有三百尺之橋梁約需工費二十萬元此外中小橋梁亦有六十五座全線橋梁經費共計六十萬元再加車站設備費及汽車購置費連同全路工料費總計二百萬元左右云 
　　繼續限制繭行浙省本絲繭産地繭行多設於杭嘉湖紹各屬原以四十里爲限制前省議會鑒於繭行壟斷市價蠶户不便售繭故議决咨請省長廢止繭行條例實行開放主義以符營業自由之本旨嗣因絲綢團體以繭行開放後原料均輸出外洋殊於繅絲織綢大受影響爲顧全絲綢營業及機工生計起見呈請軍民兩長轉咨農商部核准暫行停發繭帖二年庶於原設繭行外不致有繭行添設於是省議會議决案遂等於具文而已自九年份迄今十一年份暫停繭帖年限業已屆滿年來育蠶之户亦漸增多自應完全開放以符原案乃杭縣惲知事亦以前奉停發繭帖年限已滿現有商人盧梓庭呈請在筧橋開設兆綸繭行應否准其請帖呈請實業廳核示昨奉雲廳長指令云查本省限制繭行年限雖已屆滿惟上年江浙兩省絲綢聯合會呈奉部省核准通行整頓蠶桑絲綢辦法第一條浙省舊杭嘉湖紹各屬縣仍有不准添設繭行之規定所呈顯有牴觸殊難照准等語據此從前之停發繭帖尚以二年爲限今後各該屬繭行則將永遠不得添設矣 
雜評一 
[大參案内人物（默）]  
　　今日財政大參案内指名之人欲求解脱之法惟有挺身赴京自投法庭對質如有委曲可以陳訴如有不服可以抗辨對質之後果無舞弊情事自能消釋國人之懷疑不必嘵嘵求白於人而自能白其寃於全國蓋今日之北京雖若陷於無政府狀態然司法尚能顧全法律之尊嚴决不至如前清對付革命黨不問是非不待供證而遽予槍斃此則可放心前往而無庸顧慮者也若其不能而或託庇武人之下求有勢力之人代爲運動洗刷或匿居租界之内日借輿論機關之力發表其通電以自洗刷則愈洗刷而愈令人疑豈智者之所爲哉 
　　是故諸人眞欲求見信於國人舍此親投對質外無他法如非眞欲求信於國人而但欲求保其身命財産則諸人今日託足之所非北京法律所能及亦甚安全矣又何必嘵嘵自辨爲 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[銀行公會之籌金贖路會議]  
　　研究籌金方法提出貯金辦法 
　　討論存欵章程置備貯金存摺 
　　上海籌贖膠濟鐵路委員會函請本埠各大銀行於前日（二日）下午五時假香港路銀行公會開會討論贖路貯金辦法各銀行代表到者計盛竹書（興業）吳蔚如（東萊）王寳崙劉鴻源姚君玉（正利）宋漢章（中國）曹之樑（百滙）方椒伯（東陸）徐其堠（工商）趙菊坡（山東）金采生（農商）謝芝庭（中孚）葛昌歧（四明）范少珊（華豐）陳筱舟（蘇州）石補成（大陸）蕭彦和（鹽業）楊瑞生（淮海）康夀民（上海）劉熊三（勸工）錢新之（交通）等二十一人十九銀行并由該委員會委員沈信卿黄任之穆藕初出席說明先由該會代理委員長沈信卿報告組織委員會原因并謂委員會將來自須組織一贖路總機關現在先從貯金入手故須請金融機關磋商一致辦法須即由各銀行代表公推盛竹書主席先以委員會提出之贖路貯金方法逐條宣讀并加說明次討論委員會提出之存欵章程其間稍有討論即全部一致通過當由主席聲明謂今日議决各案由委員會報告未到會各銀行限期答復得復後即將辦法登報公布衆贊成六時散會兹將所議决貯金方法及章程錄下 
　　贖路貯金方法（一）此項貯金（並非捐欵）專供贖路之用凡願儲蓄者不論金額多寡祇須一元以上之整數均可隨時向各銀行存儲（二）儲欵行由儲欵人自由選擇（三）儲欵行於儲金收到時一律給予儲金存摺以便陸續存儲但此項儲金貯欵人於貯入後不得請求提出及提作别用將來祇可由儲欵行人代購贖路債票或股票交於儲欵人（四）此項儲金各收欵行均一律給予週息六釐並於每年之陽曆三十號及十二月三十一號結算息金各一次將此項息金登入存欵項下（五）儲欵行對於此項儲金每星期一次將儲户名金額報告總機關（暫指定上海籌贖膠濟鐵路委員會爲總機關）由總機關分批登報以資提倡而昭核實（六）儲金存摺形式悉由總機關規定以期劃一 
　　（存欵章程）（一）凡屬中華民國國民無論老幼男女皆得爲貯金人不論金額多寡祗須一元以上之整數均可隨時存儲（二）此項貯金專供籌贖膠濟鐵路之用將來或給債票或給股票辦法議定後由存欵銀行通知貯金人購買膠濟鐵路債票或股票發給原貯金人（三）此項貯金於存入銀行之後原貯金人即不能提出移作别用（四）存欵銀行收到貯金一律發給儲金存摺以便陸續存儲但此項儲金存摺不得作爲抵押品（五）此項儲金其息率按週息六厘計算並於每年之陽曆六月三十號及十二月三十一號結算息金各一次將此項息金登入存欵項下（六）貯金人於初次存欵時須將地址詳細告明存欵銀行至將來領取股票或債票時通知貯金人憑摺發給（七）每次存欵貯金人須帶存欵銀行所發之貯金存摺以便登記存欵數目（八）存欵銀行登入數目於貯金存摺時若有不符之處得由貯金人即時請予更正惟貯金人自己不得在儲金存摺内書寫塗改（九）貯金人如將貯金存摺遺失時應立卽將號數報告存欵按照銀行章程登報聲明如存欵銀行認爲毋庸登報時亦可覓具妥實舖保聲請注失另給存摺其貯金人之住址有變更時亦應隨時報告存欵銀行以便查核（十）各種公共團體或學校之儲金應由團體或學校舉定正式代理人代理人之一切儲金手續概照本存摺所規定之辦法辦理之上項代理人如有變更時應由團體或學校遵照正式手續隨時通知存欵銀行由存欵銀行認可後改换户名 
[上海社會服務團之贖路熱]  
　　上海社會服務團係由上海學生聯合會舊職員張藹貞兪素青黄倩儀何葆仁李峻華何世楨毛飛黄華表陳紀彝陳琮等發起於民國九年夏成立宗旨爲實行改良上海社會自成立以來所研究之問題爲滬上乞丐小販女工童工等先由各會員分任調查研究目下巳實行者爲小本營業借資近因贖路之圖急不容緩故由主任薛俊升君於本月二號假青年會召集會議到會者有歐陽雪陳紀彝陶月琴彭望荃葉德彬朱春景兪素青等薛俊升主席李峻華紀錄計議决之案（一）會員向親朋處鼓吹急籌贖膠濟路以雪國恥（二）募欵分國内國外自領到收據日起期三個月内本團募集二千元作爲贖路之股欵（三）本年會務情形推定陳紀彝報告在美之各會員（四）本團之沿革及内容由書記朱榮泉編輯成册出版後分贈會員 
[普告日本平和博覽會之眞旨]  
　　問何以不明證爲外國出品 
　　全國商會聯合會昨接上海總商會爲日本東京平和紀念博覽會事復函一件云逕啓者接誦大函祗悉一是查此次第一次更正各節尚未奉有部文惟敝會前閱本埠報紙轉譯日文報内所載情形核與福州商會來函大致相符旣稱照外國出品對待何以不按通例陳列於外國館而特建一滿蒙專館與朝鮮台灣館儼然相對峙是滿蒙物産在日人巳不復認爲外國出品之明徵語云誠諸中者形諸外此爲彼國預定之政策吾人亦不必以空言爭執應請尊處以此旨遍告全國商民銘諸胸臆勿效師丹之善忘而已云 
[滬總商會再反對皖鑄銅圓]  
　　皖省大鑄銅元運銷外省上海總商會曾經反對而皖造幣廠以張督不准停鑄且非運來上海等情函復總商會總商會因於上月三十一日函復並函京師總商會兹將兩稿錄下 
　　（一）致京師總商會函京師總商會鑒頃接安徽造幣廠函稱現在日鑄銅元七八十萬枚半係財政部平市官錢局訂鑄半係運往北口外行銷等語查京師錢價據報載每元已兌至一千六百二三十文較滬尤甚何以尚須訂購銅元陸續接濟且平市官錢局隸屬財部亦係政府附屬機關旣經幣制局電飭皖廠停鑄在前何以該局不顧政府明令又向該廠私行訂鑄致令藉口事關全國圜法敝會旣有所聞未敢緘默應請貴會速向部局嚴詞詰問上海總商會卅一 
　　（二）復安徽造幣廠函逕啓者接誦大函祇悉一是國家設立幣廠職在救濟金融平準市平非爲疆吏藉便籌欵而設此義至顯人所共喻尊論乃謂貴廠之設專爲補助軍政各費質之部局恐亦未能承認幣廠旣已直隸中央依照官吏服務令自應受幣制局之指揮乃對於上年五月停鑄電令則視若無覩對於督軍署之指令則奉行勿替猶曰職責所任亦難自主誠不知貴廠所依據者何法也一廠停鑄不足以救濟金融多一濫鑄省分獨不足以加增金融之擾亂乎况敝會前致税務處電固明明言各省如有濫鑄情事請查明一律辦理矣尊函請若令全國停鑄恐亦勢所難能中央無統轄全國之能力奚容諱言惟皖省地位尚與川湘不同旣在中央管轄之下號令卽當統於一尊未容援獨立省分之先例以藉口自寬語云惟善人能受盡言旣承見教不敢不開誠奉答請貴廠擴胞與之懷爲小民生計稍留餘地其他枝葉之詞恕不再贅此致安徽造幣廠 
[旅滬贛人反對贛銀行發鈔票]  
　　聯合通信社云江西地方銀行成立三年久擬發行鈔票因第二届省議會議員與南昌總商會一致反抗未克施行現在陳光遠楊慶鋆運動議會承認其發行鈔票日前第二届省議員巢廣源來滬向各方面報告當由龍欽海郭迴瀾徐元誥聯名具函旅滬贛民自治促進會請求開會反對該會乃於日昨在貝勒路望德里五號開職員會到者四十餘人由龍欽海主席報告僉謂江西地方銀行鈔票絕對不容其發行旋經議决辦法（一）通告全省（二）函致南昌商會匯劃公所銀行公會錢業公會曁各工商團體（三）逕函銀行行長包竹峯當由文牘姜伯彰起草交衆閱看分别印發卽行散會原電錄後南昌總商會全國商會聯合會事務所匯劃公所錢業公會銀行公會商帮協會並轉南昌各商帮團體公鑒頃聞陳光遠以重金賄賂僞議會承認地方銀行發行鈔票旅滬同人異常憤激本日開會議决通告全省一致反抗其文曰各報館轉江西全省父老昆弟公鑒贛處腹地物産豐饒財政一途儘可自給自李純入贛軍用浩繁而九五官票浸受影響嗣擬收回官票徵取九九商捐商捐巳苛取數年矣而官票流行依然如故自陳光遠督贛厲行搜括而濫發庫券金融恐慌嗣擬鹽斤加價收回金庫證券鹽斤巳加價矣而庫券兌現仍屬空談迄於今日内而省垣則錢業銀行受官廳之壓迫因屯積而倒閉者日有所聞市面蕭條何可言喻外而各屬則災情疊見重苦苛征轉徙流亡民不堪命陳光遠罔恤民隱貪黷如恒今復以發行地方銀行鈔票見告矣并賄賂僞議會每人五百元默予承認夫發行紙幣首重基金吾贛歷被侵漁庫空如洗如教育重政預算有欵尚被侵挪其他政費軍費亦復時虞短絀此項基金抑將何出其次票額應有限制意在准備金幾成之外不得濫發則隨時兌現信用自昭查江西目前財政基金無着巳如上述陳光遠竟於此時發行鈔票任意放空且以重金賄賂其串同漁利可想而知流弊所及决與發行庫券茫無限制貽害商民同出一轍其結果或又假收回鈔票爲名另闢一種苛税以苦吾民九九商捐與鹽斤加價前車至可鑒也今日旣塡無底之壑他日又開方便之門哀我子遺已同瓜蔓一摘豈堪再摘耶興言及兹不寒而慄同人等身繫滬濱情懷桑梓認爲此次地方銀行發行鈔票之日即全贛人民宣告破産之時用特函達全省父老昆弟力圖自衛共謀制止萬一陳光遠挾其威勢强迫發行吾贛人應團結一致勿予流通彼若强制使用則虐者仇應採適當方法與獨夫一决也實逼處此諒表同情臨頴神馳欲言不盡等語查江西地方銀行成立時種種不法歷經商界鼎力抗爭初亦見夫官廳必需銀行之草草成立也意在發行鈔票攫取現金省垣商界痛關切膚首當其衝雖官廳壓迫正義未伸賴第二届議會與商會一致團結終使發行鈔票之舉未遽見諸事實今陳光遠以重金賄賂僞議會承認發行不久實現是復使商家受庫券之痛用心險毒寗復堪問務乞仍本初衷共謀遏止倘有奸商敗類爲虎作倀主權還贛之日對於此種鈔票絕對不能承認其爲有效諸公鑒觀時會默察商情其貽害將來毋寗愼終於始彼不能持刀以殺我如其不然我亦當有自衛之術也同人等誓以死生以盾諸公之後如何進行仍候明教旅滬贛民自治促進會叩冬 
[中美工程師年會開幕宴紀]  
　　今日（四日）至八日年會方畢 
　　昨晚七時半中美工程師協會第三次年會在東亞旅館舉行開幕宴在未開宴之前先往四川路青年會簽名報到昨日午後二時至四時全國各埠中美工程師來滬代表共計五十餘人昨晚到宴者如京綏鐵路總工程師美國人鄺孫謀Ｋ·Ｙ·Ｋwong·愼昌洋行電機工程師潘銘新·交通部全國鐵路線路審查會會員董寳楨·上海美國鋼鐵公司美國人薛藩理ＦrederickＲ·Ｓites·交通部鐵路技術委員會專任員浦峻德·内務部參事上辦事楊豹靈·川漢鐵路工程師兼總工程師處英文秘書劉錫三·津浦鐵路管理局機務處總管蔡國藻·天津順直水利委員會工程處主任技師美國人顧德啓Ｒ·Ｄ·Ｇoodrich·允元實業有限公司總理林允方·允元實業有限公司劉朗·高大綱·交通部唐山工業專門學校機械科機車教授美國人楊以驥Ｅ·Ｇ·Ｙoung·美商亞洲建業有限公司總工程師塔德ＯliverJ·Ｔodd·美商亞洲建業公司總董兼總理衛琛ＰaulＰageWhitham·君等宴次先由薛藩理君起立致詞謂中美工程師協會此次舉行第三次年會於滬上即以今日到宴者論巳約有五十人可見大家對於會務甚爲注重又可證會務之發達也云云次由副會長楊豹靈君爲簡切之演說謂本會之爲會非尚空言者而爲實事求是者蓋工程之性質誠如是也此次開會以及將來希望會衆共同努力進行以求發展云云次復由薛藩理君報告此次開會之秩序較前所豫定者略有更改其自今日（四日）起之完全秩序如下「今日」（四日）星期二參觀工廠九時聚集本會乘汽車赴工部局電氣廠十一時十五分赴厚生紗廠十二時聚餐·一時四十五分乘汽車赴安迪生電泡廠三時參觀聖約翰大學交通大學四時回至本會進茶點四時半至六時演說（一）脱利路君及丁君演說礦律（二）陳君演說交通大學與教育狀况（三）道達君演說物質標凖比較六時至七時電映工業影片「五日」星期三上午九時半聚集赴香港路十號萬國檢驗所參觀十時半出所赴金利爾路溝渠整理試騐場十二時半在聯華總會午餐二時至二時半開會會長讀開會辭二時半至四時演說（一）浚浦局海工程師演說上海港之發展（二）謝作楷演說廣東市政之發達四時至四時半休憩進茶點四點半至五點半電映工業影片晚間宴會「六日」星期四晚十時乘輪赴南通「七日」星期五赴張季直君及南通商會之宴「八日」星期六晨間自通抵滬大會中婦女亦可參預僅宴會及參觀南通須另繳費演說時並任人入内聽講又有專限婦女者星期二下午二時十五分自本會乘汽車參觀女青年會及體操學校四時十五分赴卡爾登西飯店之美婦俱樂部茶會星期三下午三時半自本會乘汽車參觀聖約翰大學及聖瑪利亞書院赴愛萊夫人茶會薛藩理君報告畢至九時半乃散宴 
[商聯總會議事會紀]  
　　王卓山演述俄災情形反對碼頭加捐印刷附律拒用某銀行之銅元紙幣 
　　聯合通信社云各路商界總聯合會議事會前晚八時在貴州路逢吉里事務所開第十次常會公推總務部主任趙南公暫代議長職權報告今日有北京俄災振濟會幹事長王卓山來會演述俄災情形王君起述俄國旱災及在京籌振經過情形並謂俄國災黎之至慘者莫如孩童災黎至不得已時多有將小孩抛入水中或聚多數小孩用木材圍燒同歸於盡蓋樹皮草根亦難到手災孩終於一死不若使之早死至爲慘酷次述英美各國對於俄災之救濟吾人爲國際人格計振俄爲至不可緩之事云云主席謂甚希望各商界共同設法以盡救災卹鄰之義演說畢始開議各案（一）北京路議董張水眞提出反對增加碼頭捐及印刷附律案結果致函納税華人會五顧問及交涉員請其抗議并另在西報發表抗議文字（二）山西路分會反對銅元紙幣案議决印發通告拒絕收受（三）本會募集基金案議决由執行部積極進行並由執行部函請各會會長協助進行（四）副議長周伯堯辭職案通過准其辭職遺缺應由下次開會另行選舉滬北五區分會提議副議長霍守華久不就職應由次多數之孫鏡湖推補表决通過（五）山西路分會臨時動議本會房屋不敷辦公礙難再借給他團體或設立事務所討論結果以後任何團體不得在本會借設事務所議畢散會 
[國是會議籌備會記暫不發表宣言]  
　　國是會議籌備會於昨日下午四時三十分起在總商會開會到何積煌温少鶴蔡俊卿龍荃孫邱醒旦何飛崔庸黄任之沈信卿等十人由黄任之主席先由書記孫籌成報告（一）廣東海口總商會來電推派林大魁爲代表（二）巴達維亞教育會代表陳柏鵬來函聲明擁護西南（三）工商友誼會來函謂自前此商教聯會排斥工會此次决不加入（四）山東銀行會代表喬麗泉劉鳳諧來函辭去宣傳及交際委員（五）泰縣宋士驤函詢縣團體推舉代表辦法報告畢衆對以上各項略有討論對於巴達維亞代表來函主張不復因是會組織後將來之趨向當視公衆之意旨而决定也次工商友誼會來函則由私人疏解其誤會之點至劉喬二君辭去委員一事决議作一復書請其勉任泰縣宋君函即以組織大綱寄示之討論畢主席報告廣東商會代表陳廉伯已到滬現作杭遊不日可以出席報到次沈信卿報告湖南工會代表馬鄰翼巳到滬住惠中旅館並謂彼主張現在本會暫不表示意見一俟時局逼迫吾人必須發表時則吾人發表之意見當更有偉大之能力也至此衆遂連類討論宣言問題主席報告本巳草就一因赴寗一行不及執筆二因現在發表宣言甚多困難之點其困難之點可分二層申說之第一依吾人良心上之裁判南自遠優於北惟現在驟然發表此種主張必啓一般國人之疑慮第二本會到會者尚多苟吾人發表甲種意見而更有人發表乙種意見則内部先致紛歧故不如暫緩沈信卿謂以武力謀統一亦不可能現在一般國民尚不知民主政治之爲何必須國民有能力有眞是非則國是自可解决龍欽海謂現在不必發表任何宣言如有意見可以個人名義發表邱醒旦謂吾人個人主張無不可以犧牲絕對公開容納多數人之意見以公衆之意旨爲意旨吾人可即以此意宣言於衆崔瀋等附議即請邱提案後再行由衆簽名議畢卽散會 
[福建同鄉會幹事會紀]  
　　海後灘交涉之近狀載布船遇盜之請緝 
　　國聞通信社云日昨下午三時旅滬福建同鄉會在該會事務所開幹事常會到者二十一人由會長沈次裳主席報告兩週來進行會務及本年被選幹事郭詩輝陳渭芳兩君辭職公决照准依候補幹事員次序以邵立耑伍嵩如遞補由文牘發函通知邵伍兩君又報告厦門海後灘案得劉交涉員光謙來函略謂十九日接篆後即會同總商會轉向公民各團體開會討論切實勸導一面與英領痛陳利害迭次磋商始於本月一日公同議决准由公民會通電全國取消抵制英領亦同日撤去木牌限一個月内拆除碼頭兩頭門牆爲雙方交换條件均巳照議實行其他旗桿及經理權各項問題俱歸入灘案另候解决業經電達外部備核等語當即復函大意謂太古洋行建築馬頭交涉雖告解决惟海後灘案仍應乘此機會迅謀根本解决以免日後再生轇轕云云又報告滬北三山會館及江浙布商公帮來函稱該帮於隂曆正月中旬由滬僱船裝載布疋運閩船抵魚山突遇海盜搶去蘇布千餘筒請致函寗波鎭守使及鎭海水警廳拿緝正犯并標封爲首者財産一案巳由該會照辦 
[吳佩孚新購軍械之外訊]  
　　國聞通信社云據外人消息近聞有大批軍火過滬係遠東俄黨所有物計有步槍三萬餘支機關槍七百餘架過山砲等一應器械可供成立三個師之用惟此種槍械口徑不齊種類極爲複雜據傳巳經售與吳佩孚將取道某方面輸入吳部云 
[洪兆麟行將返粤說]  
　　國聞通信社云廣東第二師師長兼潮梅善後處處長洪兆麟因事辭職來滬當經粤中當局及汕頭各界函電紛馳請其返任兹聞洪氏因最近陳總司令特派前廣東財政廳長馬育航來滬勸駕巳定於日内偕同馬氏回粤云 
[願聽章太炎先生講學者注意]  
　　江蘇省教育會延請章太炎先生主講國學已迭誌本報兹悉四月一日第一期開講報名者竟有六百餘人之多臨時到會者又有一二百人而該會會塲狹小僅能容納三百五十餘人致後到者均不及招待現該會爲謀推廣坐位起見已商定迎薰路中華職業學校附設之職工教育館内計可容坐位千人巳通告於四月七日以前繼續報名領券發券至一千號爲止查迎薰路係新闢馬路交通亦甚便利自中華路經舊尚文門向南即抵該路車馬可直達該校門首云 
[德前總理來華紀參預世界基督教學生會]  
　　星報云德國前任國務總理米楷利司氏昨日（三日）乘蒙司特倫號輪船抵滬後未數時卽赴北京米氏至京將參預世界基督教學生同盟大會同行者爲其夫人及海姆博士二人俱於二月二日自德啓程十七日由荷蘭乘船來滬昨晨德領事特雇小汽船至浦東碼頭相迓米氏等登岸後卽往車站乘早車赴京 
[航業消息]  
　　英印公司之日本號郵船上月三十一號在港失火一事略紀前報現經該輪船主及港行發電到滬述明起火原因謂火發於艙中之機器棉花衣内一經燃着四散延開船内又有蔴袋等貨均係引火之品故當時火勢甚劇船員旅客紛紛上岸躱避並無絲毫受傷今檢查上海貨中共有機花蘑貨一千餘噸大半着水受漬而前艙爲吸水下沉一節今已設法將水量吸出但此役雖未傷人而輪中港滬日本各處之機花等貨損失甚大且船身已爲火燄燒損今將在香港修理俟修竣後來滬故到申期猶無一定云 
　　本埠招商·怡和·太古三公司前次會議决定將長江水脚重行改訂一事今已揭曉其運貨上之變更係將包件收費者改爲尺碼計算刻下巳通告各客商以後裝貨一律不以件論須按新章納交運費矣 
　　中國駐日外交官張元悌·現挈眷歸國昨已抵申又由美來滬之日郵船諏訪丸到華旅客中有英國機器考查員約翰杜綸從西雅圖來滬又有日本特許局局官三宅發士·及匯豐銀行之斯惠因氏·同時搭斯輪到申 
　　據本埠英商輪船公司云今年船價大跌平素鋼質商輪每噸代價在一百五十至六十兩規元刻下大阪公司之船價鋼鐵質平均合一百六十三兩八錢六分至於今年市上售見之價其最廉者僅每噸得二磅之價云 
　　德國亨美公司之第二號商輪麥司太綸號昨巳抵滬現在揚子碼頭起貨尚須赴日此船亦爲油機新輪云 
　　意國郵船公司之奥輪現得電訊在五月内脱里西得總公司將派一維尼太亞號新輪加入中國班次上海該輪之出口期須在六月中云 
[浙江禁米出省消息]  
　　昨日南市米業及米客等接浙屬嘉湖米業快函略謂浙省上年收成不豐難免有人偷運出口際此米價奇昻當地士紳已有截止出省以濟本省民食之動議惟尚未經官廳發表云云米客等接函後查得浙江省之米糧運銷滬上者有嘉興嘉善平湖楓涇等七十餘處多係粳米糯米秈米亦屬不鮮如果不能出境滬上來源更少米價勢必更大當經邀集各米客籌議之下决定具呈本省長官轉咨浙省官廳顧全滬上民食現先由各米客致函浙屬米業探詢如果確行卽請電示俾可進行云 
 
 

Page 14

 
 
[電爭恢復縣自治之繼起]  
　　江都與深水 
　　上海地方欵産經理處於上月間曾邀舊縣議會議員參事會參事等開會議决定於四月一日請求回復上海縣議會實行自治當經呈請省公署核奪奉省署指令另行調查選舉以致本月一日未能實行而各縣議員現仍積極進行務達目的而後巳上海欵産經理處昨接江都溧水等縣議員關於自治之公函二件分誌如左 
　　江都縣議會來函上海縣欵産經理處諸先生請轉貴縣縣議會議長莫子經副議長李右之兩先生曁縣參兩會諸先生公鑒回復元年縣議會參事會一案敝縣業經同人發起函請欵産經理處於三月二十八日召集前縣參兩會全體曁敝縣省議員欵産處董事地方人士等開會集議經全體一致表决回復當於勘日代電省公署文曰南京王省長鈞鑒前讀鈞署咨内務部文以本年四月一日爲江都等縣自治實行期全縣民人曷勝懽忭惟是本縣縣議事會參事會甫於二年冬成立旋於三年五月經袁政府非法解散與省國會同時停職嗣省國會先後回復而縣會獨付缺如情理顯有軒輊豈得爲平迨十年六月内務部召集地方行政會議修正縣自治施行細則曁縣議員選舉規則省參事會條例等本省省議會因以上各法律産生非法當即電部反對並撤回代表是我蘇對於中央公布之地方法案早已表示不能承認且地方自治係以人民爲主體當視民意爲從違與其强制更張轉爲省憲期成之口實孰若一仍舊貫且免另案籌備之紛紜况停辦與回復本爲對待理有固然無庸别尋解釋現經本縣各公民代表開會集議一致要求言之有故全體公認實行回復元年縣議事會曁參事會爲有充分理由理合公同電請省長鑒核俯賜順從民意准予如期回復並請咨達内務部備案郵遞去後貴縣旣奉省署批駁於前敝縣此次續電當然復被批駁惟事經全縣公决斷難中止敝縣羣衆公意擬請貴縣迅即組織縣議員聯合會刻速示期函致全省六十縣即推代表赴會集議一面齊赴省議會曁省公署一致請願誓必達到回復目的蓋此事深合地方人民心理似應集合偉大規模之運動我國約法主權在民况自治爲人民應有之事行政方面當不致故違民意也質之高明以爲何如江都縣議會議長凌鴻夀副議長蕭淞議員詹介臣參事員焦汝霖倪伯符厲萬青等全體仝啓 
　　溧水縣欵産處來函上海欵産處轉莫子經李佑之兩先生大鑒貴縣議决恢復縣自治敝縣極端贊成同人擬有辦法以爲根據一請省議會議决一由貴縣召集六十縣議會聯合會議决經兩方議决各縣即自由召集恢復是否希即賜復爲荷溧水縣張培芳議員張漢隆蔣峻董濤王杰劉大本 
[取消附税後之募捐忙]  
　　附加振捐一事於改征爲募後即由滬上各業認税商代表擔任勸募振欵並先行籌集墊解在案兹聞上海縣商會查得此項募集墊解欵項原定隂曆三月初五日以前一律彙繳乃各該認商中有未經繳解者尚居多數因事關振欵待放孔殷是以由會具函分别催繳外其有不涉附加範圍之公司工廠並紳富等輔助振捐及擔任勸募之各户亦已由會通函請爲竭力振助矣 
[鈕傳善之自辨電]  
　　鈕傳善昨由滬致司法總長董康電云北京司法部董總長鑒頃閱報載統一救災會洋員艾懷敷等具控蔚豐銀行虧倒陜西賑欵一案牽涉鄙人横遭誣枉心實難甘我公握司法全權用特詳細臚陳幸毋挾成見平心鞫之查鄙人雖曾爲蔚豐總理旋因精力不支業於十年四月十日具函辭職五月三日經董事會及監察人覆函允許並有兩次親筆簽名函件曁鄙人登載順天時報廣告可證是鄙人旣於十年四月十日辭職對於蔚豐一切行務旣無顧問之權自無應負之責事實法理灼然易明該項賑欵旣據原呈自稱救災會交滙五萬元係在五月二十三日財務委員會交滙十萬元係在五月二十四日距鄙人辭職之期將近五十日請詳詢原告方面交滙之人與該行何人接洽由何人經收欵項及簽訂合同則鄙人辭職之總理有無關係自不難水落石出該會無端牽引偶緣誤會尚有可言如係有意陷害意在使鄙人受懲戒或刑事處分則當成立誣告之罪應請光照覆盆秉公偵查若果究明鄙人有詐騙分肥之實據當卽束身司敗以謝災黎現值政潮洶湧未便入京若緘口不言又同默認馳電奉達諸惟裁察鈕傳善東 
[汽車撞傷德孩與檢騐權]  
　　德國孩子前日行經虹口黄浦路被某號汽車撞倒碾傷當經巡街捕查見將傷孩車送公濟醫院因傷重不及醫治斃命由尸屬禀報駐滬德國領事館經德領咨照會審公堂擬會同華官蒞醫院檢驗而駐滬領事團得悉反對决定於昨午後五時許仍由張襄讞會同英包副領事蒞公濟醫院相騐云 
[奉賢官紳來滬籌賑三紀]  
　　奉賢官紳來滬向慈善各團體求振情形已見前報星期四江浙皖水災義振會各善董首先集議補助奉賢代表阮子衡程叔彪兩君陳述上年該邑受災較重之區無人肯出而辦振至今春民無粒食四出鬧荒鋌而走險至堪憫惻地方稍有力者已按口散給錢文勉令度日並經官廳將滋事者拘押始暫安謐但待哺者衆而地方集欵有限不呼將伯難望治安奉滬密邇請急周恤云云當由葉愼齋·史量才·王一亭·陸維鏞·單仲範諸善董顧念奉邑近在咫尺現已鬧荒災情較重議决撥助洋二千元以濟急難阮程二君爲災民道謝不置而散 
[八大學籃球錦標决賽預誌]  
　　東方八大學之籃球錦標素爲中外人士所注目今歳各校巳先後比賽結果竟爲三足鼎立之勢因東吳勝滬江滬江勝約翰約翰復勝東吳故終莫可定錦標之誰屬前日該三校之籃球教練員集議决賽方法議定先由滬江與東吳比賽勝者再與約翰作最末次之决賽兹聞滬江與東吳已於前日（四月一號）假南洋球塲比賽結果滬江勝故滬江定於本星期三（四月五號）下午二時半復假徐家匯南洋大學球塲與約翰作最末次之决賽勝者即奪得今歳八大學之籃球錦標想屆時必有一番酣戰也 
[進德會熱心助俄賑]  
　　中華書局同人進德會昨晚舉行同樂會由翁國勛介紹北京俄災振濟會幹事長王卓山前往演說俄災慘狀吾華工當竭力救濟俄國工人以資贊助云云聽者三百餘人莫不動容該會交際員徐曜堃袁聚英等亦極贊助遂由翁君交給捐册百餘本分途捐募云 
[捐資請恤被害巡捕家屬]  
　　住居雲南路大慶里之邵人華君於上月二十九號致函公共租界總巡並捐洋五十元請撫恤被害巡捕家屬原函如下麥總巡官賜鑒敬啓者近來界内匪徒搶殺之案層見迭出甚至於拒捕之際將四百三十八及一千零六十三號兩華捕先後槍擊斃命得其家屬遺留慘狀令人不忍卒聞因其母邁妻弱女褓子幼無人照顧不啻全家被殺也乃事經多日除關正會審官惻然解囊以外迄無個人或團體出資以撫恤其家屬者（有本應被盜因遇巡捕而倖免之家亦寂然無聞）衡以報施之道豈得謂平且此等惡劇近巳愈演愈烈設巡捕於行使其職務之時一念及室家之累逡巡不前則我居民之生命財産不將危險更甚乎鄙人居住租界有年爲受巡捕保護者之一似不容漠視因附奉銀幣五十元敢請總巡暫爲惠存以作撫恤兩捕家屬之先導人之好義誰不如我各界人士若能如去年集資賻送被新加里人擊斃店夥時之踴躍則其數必有可觀或其力量竟能設一特别恤欵儲蓄部以其息金贍養因公身亡者之家屬而有餘豈不更善鄙人爲捕房用人計即所以爲居民屏障計也專肅祇頌日祉邵人華啓 
[自來火公司之紅利]  
　　星報云上海自來火公司董事會預備送交四月二十七日股東年會之報告書稱該公司本屆紅利將派五釐每股計銀二兩零五分營業上之餘利比較上一年增八千七百四十二兩五錢二分 
[元一碼頭開幕記]  
　　浦東楊家渡中東鐵路公司碼頭（舊名寳隆碼頭）現由本埠南京路三十六號元一輪船公司購得改名元一碼頭業於昨日舉行開幕預期柬請本埠各界人士會宴上午十時半鐘該公司即備渡輪兩艘由新關碼頭搭載來賓渡江往來數次到者達四五百人該公司總理陳琴軒君率同行友多人殷勤招待導入各貨棧並登該公司之新輪元亨號各部參觀午刻入席當時大放爆竹軍樂悠揚來賓大聲歡呼頗極其盛二時乘該公司新輪元亨號往吳淞遊行約在八時返滬停泊洋涇浜碼頭來賓登陸而散 
[中華隊射擊比賽與年課]  
　　四月二日上海萬國義勇軍中華隊舉行第十五年稱職比賽射擊並爲年課是日上午天氣晴和下午陡起風雲正常預三備除准假者外均各到塲上午九時起賽比賽程序計十一種爲發起盃·隊長盃·排棚長盃·隊員盃·贊助盃·排賽盃·棚賽盃·分班盃·總分盃·足分盃·預備盃等當時義勇軍總司令及參謀長曁軍佐等均蒞場監視見該隊軍紀之嚴肅快槍之優美極爲嘉許由射擊科當晚揭出分數共分四班足分一百九十五分即特班一百四十分以上一班一百二十分以上二班九十分以上三班八十九分以下兹將每種比賽得奬之最高者錄下計發起盃足分四十五分特班陳如松得四十一分一班王乃强得三十五分二班張廷桂得三十四分三班徐漢章得三十一分隊長盃足分五十五分特班李玉書得五十二分一班兪夀潛得四十六分二班陳時俠得四十三分三班顧正模得三十七分排棚長盃足分三十五分特班王衍慶得三十分一班楊文卿得三十二分二班霍思美得三十一分三班費守誡得二十五分隊員盃足分六十分特班郝伯揚得五十六分一班錢理瀛得四十九分二班干庭輝得四十二分三班喬崧生得四十三分贊助盃足分一百零五分第一奬李玉書得九十六分第二奬郝伯揚得九十四分第三奬陳如松得八十七分排賽盃足分一百九十五分第一奬周慶恩得一百二十二分第二奬李玉書得一百六十九分棚賽盃足分一百九十五分第一奬沈濱掌得一百十五分第二奬胡學儉得一百廿一分分班盃足分一百九十五分特班陳文龍得一百五十一分一班錢理瀛得一百三十九分二班唐瓊相得一百十九分三班劉景和得八十九分總分盃足分一百九十五分第一奬李玉書得一百六十九分第二奬郝伯揚得一百六十九分第三奬陳如松得一百五十七分足分盃足分二十五分第一奬郝伯揚得二十五分第二奬陳如松得二十五分第三奬王維善得二十五分第四奬王石泉得二十五分第五奬陳志聖得二十五分預備盃足分二十分第一奬張梓湘得十七分第二奬朱礎成得十六分第三奬凌希陶得十五分第四奬張善誠得十五分 
[焚燬烟土之通知四月七日]  
　　江海關監督公署昨致各機關公函云逕啓者三月二十二日接准勞税務司來函本關第二百四十六結即本年一月至三月分查獲充公之烟土計共八擔三十四斤二兩此外尚有戒烟丸共估值關平銀三百五兩四錢兹訂於四月七日上午九時將前項烟土等運至浦東窰内焚燬除俟清表繕就另送外請轉致届時派員臨場監視並派軍警守護等因除電請江蘇省長派員監視一面分函松滬護軍使曁淞滬警察廳酌撥軍警彈壓照料並致各機關外相應函請查照屆時派員蒞場會同監燬仍將所派員名先行示悉以便轉知云云 
[龍華香汛之種種]  
　　現爲龍華寺香汛正旺之時故一般紅男綠女前往燒香玩游者車水馬龍絡繹不絕前昨兩天天氣晴和游人更盛旅滬外人之往者以日本人爲最多入廟禮拜亦與吾國人同其誠敬沿途有俄災振濟會所派學生向游人勸募振欵解囊相助者頗不乏人勸吸國貨紙烟會會友亦在途分發傳單演說不吸外烟之利聞者動容 
[省展覽會奬品已由寗寄滬]  
　　本埠總商會去年夏間代南京第二次省地方物品展覽會轉向各公司商號徵求出品送寗陳列去後節經發還交由出品人如數領回迭誌本報兹悉該項出品已由江蘇省長兼會長王瑚協同審查員分别審定給予奬憑奬章等以示激勸該件始於日昨自寗彙寄到總商會函請各出品人前往領取云 
[昨日之金融市况]  
　　昨日現幣市價上午爲七錢二分四釐六二五麥加利銀行買進現洋二十萬元價爲七錢二分四釐五至四釐六二五下午收盤同上午價三月底期洋上午開盤價七錢二分六釐三七五下午七錢二分六釐一二五較前日大一二五四月望期洋無交易銀拆昨爲星期一各銀行收欵除滙豐收欵一百萬兩外餘如麥加利花旗友華大通等亦四十餘萬兩午後銀拆又至三錢五分比前日小二分云 
[友華銀行滙市報告]  
　　昨日友華銀行滙市報告云星期六（一日）倫敦大條銀價近遠期各縮一二五紐約銀價縮至六角五分六二五倫敦紐約間之滙價未動仍四元三角七分七五此間各國滙價照星期六日俱無變動晨間市况堅定英鎊成交價四月分三先令四便士一八七五五六月份三先令四便士一二五美金成交價四月份七十三元五角五月份七十三元三角七分五六月份七十三元二角半下午市况漸平英鎊成交價五六月份曾縮至三先令三便士七五美金成交價四月份曾縮至七十二元七角五分五六月份七十二元六角二分半收盤時市况微堅英鎊售開價近期至六月份止三先令三便士八七五美金售開價四月份七十三元五六月份七十二元七角半星期六倫敦市塲中國有銀售出美洲購進倫敦紐約市况皆平 
[昨日之糖市]  
　　糖市現貨東白大里廠之三半温昨日劃盤開七兩六錢横濱三半温照升一錢帝國又升五分因其色白有四温之比分量亦重也朝陽青昨開盤跌四兩二錢開五千餘包行家朝陽青生意最硬祗五分佣錢枝赤開五兩六錢近千包高枝赤開六兩一錢漳青行家還價四兩八錢未開出故無成交 
[套布漲價]  
　　本邑西鄉龍華及浦東各鄉所織稀布名謂套布向銷於牛莊營口等處本年頭帮牛莊船開行因當時市面呆滯故裝去者不多邇接得營口來函謂營地銷路稍見轉機緣有俄國等洋莊購辦也滬上各布號因各鄉將次農忙於此時皆須進貨收足有此動機近日分函各鄉分莊放盤收貨每疋至一元之外所收仍寥寥無幾故有南通崇海一帶購辦俾日内由輪船裝往營口以應市面之需云 
[近週中之米麥雜糧油餅市况]  
　　米本星期中米市又見步漲實緣産米各區奸商屯積居奇以致一星期來滬南閘北到貨均屬稀少故價格堅昻愈趨愈高預料一時難以見鬆最近廠機北粳市價已到十二元五角上星期市價爲十二元相較漲高五角廠機南粳價由十一元五角漲至十一元九角白元市面初甚平平至星期五始漲三角計近價十一元九角 
　　麥麥市依然堅俏惟因存貨甚稀且粉廠因成本昂貴出貨稀少兼以近來有外麥到埠而新麥登場在即麥市看小故大都不願購進是以市面更形清淡今後麥市趨勢或將疲軟矣 
　　雜糧雜糧市交易暢旺各貨成交均甚多黄荳連荳及頴州等豆均有售開大連黄荳近週中價已見高近據電訊價計五元六角四分較上週漲七八分本埠大連黄豆價計四兩一錢五牛莊黄豆四兩二錢五天津貨四兩二錢三分市勢堅定價看續漲生仁廣帮去路頗暢是以價格亦漲山東生仁最近開價六兩七錢較上星期漲高一錢餘河南生仁價六兩一錢三花生亦有交易山東花生開價四兩四錢五亦漲五分芝蔴菜子近來洋莊交易寂靜無市面其餘雜荳交易亦暢漢口遲荳及牛莊青荳等價均堅定計漢口遲荳三兩八錢六漢口溝荳四兩漢口菉荳三兩五錢七九江冬荳三兩九錢五云 
　　油餅油市交易頗暢市面亦頗堅定據大連電訊連荳現市價亦見漲起計價十四元半大連荳油價平定計十一兩與上星期相同毫無變化牛荳油由十一兩零五分漲至十一兩一錢生油廣帮需要頗旺輕皮生油略漲價計十兩零六錢五夾倉生油由十兩零七錢漲至十兩零九錢泊兒生油價十兩零二錢一星期中無所變化餅市本週中平穩至後略見疲弱價計一兩五錢云 
[三宣講團宣講記]  
　　少年宣講團本埠少年宣講團於昨日（二日）舉行游行宣講由講員陳賢本汪龍超鄭鎭昌洪志堂甘梅嶺朱鴻源等於上午出發赴殷行鎭在大街宣講「何謂社會教育」「烟酒賭貽害人羣之烈」「亡國之苦痛」「各處進香之無益」「勸戒紙捲烟省錢保身」等題用圖指明聽者百餘人莫不感動講畢復行通俗游藝如「亡國唱春」「音樂」「幻術」尤獲間接勸導之效講畢後在該鎭中區義務學校操塲開辦露天學校學生男女二十八人（首）國文（次）唱歌（末）游戲體操成績甚佳至四時散該隊復在張華浜江灣二處宣講（講題同上）該團員回申已唤矣 
　　聯益宣講團聯益宣講團昨日（星期）在美租界梧州路該會舉行定所演講聽者九十餘人羊夀臣講「破除迷信」陳宗斐講「勸用國貨」陳惠榮講「愛國」陸鳳飛講「公益」陸秋心講「賽會之感言」末由干滌身講「罪」字將罪字分開引經　喻以爲四非即非禮勿言非禮勿聽非禮勿視非禮勿行之謂人能免此四非可脱離罪字苟四中罪犯一便戾加身矣云云 
　　勵志宣講團牯嶺路餘慶里勵志愛國宣講團於二日星期日下午三時在閘北新民路仁康典當門前宣講由徐惠施朱文華咨會警所派警照料是日講題爲「節儉之要義」「民國之國民宜先國後家」「青年應注重三育以備將來服務社會」「願國人病時請醫藥不求巫術神術急除此種迷信」講員爲朱文華吳兆塵談永奎徐惠施等並有奚成良戚世法在場糾察故聽者秩序井然迨講畢已鳴鐘六下遂整隊而歸 
[救國團南翔講演記]  
　　南陽橋中華救國十人團聯合會演講部部員丁福保邱俊培張菊生等十餘人赴南翔演講地點在南翔義務學校前空塲上是日聽講者頗衆約四百餘人唐豪講「南北政府及奉直之現狀」張取誠演講「儲金贖路及儲金辦法」末朱昌利董天爵作問答演講極爲動聽演講畢至會員馮松園處略事休息返滬時已萬家燈火矣 
[創設通俗夜校]  
　　慕爾堂益賽會益智部職員因鑑於工商界失學者每憾無補習之處特創設通俗夜校一所於法界西新橋南菜市街口弎弌堂内招收學生三十名各費一概不收凡有志向學者可從速報名也 
[振華義校藝術會之秩序]  
　　此次振華義務學校募集校舍建築費業巳分隊進行前星期五第二次揭曉巳得一萬餘元兹聞年華隊定於本月六日假座青年會舉行藝術大會亦爲該校集欵其訂定之節目如鄭正秋鄭鷓鴣周劍雲三君之新劇寗竹亭君之醉劉唐丁路得女士之鋼琴陸禮華女士之舞蹈張英穀女士之火棍洪星垣宣剛二君之魔術仲子通吳淵白二君之凡亞鈴馬愼餘顧肯夫二君之雙　末後復殿以羅克與却潑林最近傑作「姻緣夢」與「酒後」二片入座券定二元一元兩種如欲定座（除特設外）可逕達天津路三二○號晨社云 
　　尚有本埠新聞等轉入後頁 
雜評二 
[所謂作用之作用（旡用）]  
　　今之攻擊人者好以含有作用一語相疑聽者不察亦若信彼爲眞含作用於是由熱烈而冷靜由積極而消極吾不敢知彼謂人含有作用者之是否含有作用而可望發展之事業確屬眞摯之誠心或因此含有作用一語爲之消減效力居今事務之難辦未有甚於此者也記者以爲有何作用不必隳突而呌囂祗須精密以觀察其果有作用焉務得其作用之實據而摘奸發伏昭告有衆詭計譎謀自難以一手掩盡天下目其無作用焉宗旨旣同目的無異雖仇讐何不可共濟同舟故用焉宗旨旣同目的無異雖仇讐何不可共濟同舟故不疑其含有作用之事吾與之可不與之亦可苟疑有作用之事吾必與之庶含有作用者無所濟其奸而確非含有作用者不致終於寃誣而致吾失良友使攻人含有作用而己實含有作用爲術工矣爲計巧矣其如傷害道德何 
[本館編輯部啟事]  
　　本館編輯部及訪員中並無李鼐銓其人兹因有人來函詢問特此聲明 
 
 

Page 15

 
 
本埠新聞二 
[商科大學記事]  
　　本埠東南上海商科大學自去秋開辦以來學生異常發達課學極爲完美今届春節例假多數學生作武陵之游藉以孝察該地商業情形隊分甲乙甲隊於本月二號上午十一點半由南站出發乙隊於三號出發期以一星期爲限云 
　　該校校制採用歐美學生全係自動校中並不預聞如膳食等類均有學生自治會辦理頗覺井井有條但今年因人數加增事愈複雜前定章程巳感不便故重行組織現己告竣會分評議·執行·糾察·三部惟執行部再分交際·值務·膳事·經濟·衛生·學藝·七科會務均有各部長科長擔任云 
[一商學生赴杭參觀]  
　　本埠陸家浜省立第一商業學校三年級生行將畢業例應赴各處參觀實業藉悉社會情形以便將來實用昨由該校教員蔣林七范澤培二君帶領學生熊景陶張國威沈宏紱范毓琳徐爕等三十餘人乘特别快車赴杭參觀該省各大工廠及實業機關各實業學校聞於下星期一返滬尚須往南京蘇州無錫等處參觀云 
[女子職權之好消息]  
　　公共租界四馬路植權女子物産公司創辦於民國元年爲海上獨一之女子商店所有售貨員皆曾在學校畢業對於顧客頗能尊重信用是以各界咸樂往購刻該公司因應社會之需又添售呢絨嗶嘰各種衣料舉凡日常應需出品無不完備故邇來該公司之營業較前益形發達也 
[自設中國工業化驗所]  
　　工業進步首當注重學理上之試騐歐美各都會均有國家或地方設立之公共工業化騐機關研究物質之性質謀對外工業之競爭吾國工業甫在萌芽此項化騐機關之設置尚付缺如本埠租界僅有西人私家設立者數處兹有王君頌來等自德歸國於化騐一科頗有經騐集資在江西路四十一號組設中國工業化騐所專任工商各界物品原料之化騐事務以謀工商界公同之利益業巳開始營業是爲華人首創之私家化騐所云 
[工界協進會評議會]  
　　前晚八時爲靶子路一百三十三號中華全國工界協進會開本年第四次評議常會公推王吉人主席主席宣告中華電器工界聯合會來函爲北工學生來滬參觀工業請與本會發起開會歡迎事衆議一致贊成徐卓堯提議召集本埠及外埠各工團聯合爲全國總工會建築會所爲工界堅固之基礎衆議俟會務議决後再議行至是王主席有事提議暫退請張君代主席王君發言云滬上近開國是會議往時拒我工界加入今突然加入工團名議本會應表宗旨通告全國以明我工界之眞相黎景珊附議主席付表决全體通過即推王吉人起草宣言議畢散會已十時半矣 
[工商友誼會星期委員會]  
　　聯合通信社云工商友誼會前晚星期日下午七時開委員常會到委員及會員共三十餘人首由總務委員主席報告開會議題次請各委員會友互相討論結果（一）會友消費合作社亟待組織俾可挽回夥友消費上之利權將來有失業等事發生亦可稍爲補助分兩種辦法甲開設合作商店各會友應需物品均可定購乙組織販賣團凡有失業會友無職可就者得充販賣員僉主張請先徵求發起人然後再定進行計畫通過（二）儲畜問題前由徐君提議謂工商界份子凡係本會會友應早提倡儲蓄當時請徐一鳴說明儲蓄理由大致有兩必要甲防備失業時經濟困窘的需用乙恐發生危險問題的補救皆謂此意極善但夥友缺乏此種思想本會應隨時勸導務使及早設備推徐君爲起草委員擬定辦法（三）討論籌欵贖路問題公决通告各分會及各會友自由量力而行簡章推文牘委員辦（四）救濟俄災事本會無以帮助祗得出發宣講時盡力勸告請各工商界節儉糜費盡救災卹鄰之呼籲義務全體贊成（五）各會友動議謂目前滬上地方日見汚濁危險世道人心亦愈改愈變除報上天天見之盜賊外又有一種新奇古怪之串騙或扒手然受其愚者要屬我工商界之小夥友或學徒若一遇着非歇業即須賠償諸君想小夥友與學徒每年每月所入有若干一經失足遺恨無窮我人極爲痛心本會負指導社會之責應切實勸告或隨時隨地設講務請各勞働同胞當心防備衆主用白話文勸化推文牘委員辦理尚有别種問題俟下次討論至十時散會 
[山東路商聯會之新職員]  
　　聯合通信社云山東路商界聯合會第三届職員選舉會巳誌昨報兹將該會當選職員錄如下錢龍章閔望之錢餘慶馬倬雲何墨君吳發林胡靜夫徐時龍姚國勳朱存仁鍾培生秦秉章周文明林澤豐嚴志鋆王鑫甫張蘭坪陸聯鋆桂守逸屠用圭林滌庵程瑞欽柳松源兪秋園兪幼甫陳善生吳兆華周劍雲葛馥徵趙承訓陳開洪趙雲芳嚴桂庭吳星廣張耀庭徐引海王賓夫沈雲卿湯景煒張茂森嚴永安以上共四十二人爲當選職員次多數在十票以上者二十餘人爲候補職員正副會長及各科職員須通知各當選人後再開複選會云 
[報關公所改選職員]  
　　昨日爲上海南北市報關公所第五届選舉大會之期用記名式初選議員十三名幹事四名限下星期日（即四月九日）覆選總協董及評議員兹將開匭得票最多者十三名列下石芝坤湯芝卿高子嘉周靜齋何靜之嚴子松王文孝朱子景許兀亮邊水祥吳夀康鄭仁業張賢坤幹事員四名列下朱炳生李長松余銘琛張金山 
[浦東公民請開沈莊塘壩塞]  
　　浦東沈莊塘河道開浚後因壩未開去迭經該處公民呈請開壩以通水利徒以有人阻梗致未實行昨經該處公民邢志剛等續上南滙李縣長函云（上略）沈莊塘西出黄浦爲南邑著名幹河沿塘支流甚多農田之灌溉船隻之交通受益不淺百餘年來素未一浚前年蒙准各區聯合會通籌協浚後去秋怱有孫熊與邢伯才盜揑各公民具函周浦圖區聯合會朦請築壩堵塞玩視地方阻撓公益果蒙邀准致客臘多雨塘水泛溢無從宣洩民心恐慌該孫熊怕衆論不容恐復活開壩之議又冒揑陳炳勛之請議須堅持永遠堵塞節節進逼果成鐵案難移然照此春間多晴則河水乾涸不能種稻恐慌益甚且沿塘支流廣遠村户斷汲羣情惶駭大有暴動之勢蓋港口壩斷旱不能以汲引潦不能以洩瀉忍令農田荒廢且交通阻塞百貨停滯因噎廢食坐而待斃莫怪怨聲載道蠢蠢欲動前聞陳炳勛得悉孫熊揑名請議違反衆論立即具函聲明乞銷議案免招衆怨故將原函奉懇縣長核轉周浦圖區聯合會取消揑名議案並治以應得之咎不勝公感查孫熊往往多事或盜揑他人之名破壞公益好弄是非是爲慣技且憑空公然自稱三十七人之主席代表上書周浦圖區聯合會永遠堵塞又異想天開請設水洞爲欲混人清出務使河身淤淺不足農田灌溉爲快因此情急仰求縣長迅賜移知周浦圖匾聯合會洞鑒實在俯順輿情速賜開壩浚口以維水利而惠地方不勝永感迫切待命 
[公請修築陸家浜溝道]  
　　南市薛家浜陸家浜一帶商舖查得該處裡外馬路之溝道久未疏通每逢天雨積潦成渠行者多感不便而車馬往來於交通不無阻碍其街頭巷尾之小便處隂溝大半損壞淤塞不通以致穢水流溢街坊穢氣四佈妨害衛生莫此爲尤是以公同集議請滬南工巡捐局勘明後亟請撥工修葺並加疏通溝道將已損之瓦筒更换俾將來霉雨時不致同受影響云云昨已聯絡備具公函請求姚局長迅予知照路政員實地查勘動工修築矣 
[慈善劵之大奬號碼]  
　　慈善劵昨日在南市久大碼頭開奬塲開彩上午九時起至中午十二時止其大奬號碼如下頭奬一萬五千四百八十二號本埠大財源經售二奬二萬三千一百四十五號本埠善中經售三奬三萬三千五百九十八號杭州大利源經售四奬二萬七千七百八十二號本埠廣萬源經售四奬三萬九千九百零九號南京五洲藥房經售五奬七千六百六十九號奉天中國銀行經售五奬一萬九千六百零四號湖州萬利源經售 
[迷路女孩送堂留養]  
　　女孩葛成錦身穿柳條布棉襖元色布棉褲頭戴絨線帽子日前在法界地方迷路爲捕查見帶入捕房昨送法公堂請示詰據該女孩供蘇州滸墅關人家中父母雙亡日前被人誘拐來申在途失散故此迷路判送堂留養候家屬認領 
[王家碼頭裏街火警續聞]  
　　滬南王家碼頭裡街火警已略紀昨報兹悉火起於順泰生槽坊後面披屋中幸經各區救火會皮帶龍到塲施救得即熄滅僅燬該槽坊平房三間其鄰居未遭殃及一區一分駐所崗警將坊中執事陳嘉興帶所後因無心失愼飭着繳罰金洋五元從寬開釋 
[藥店火未成災之餘波]  
　　前晚夜半三點餘鐘時滬南南碼頭天成業材店忽然起火當場即行撲滅未致成災事後由貼鄰成興機器店疑及天成保有火險起火不明當即報告一區一分駐所請爲澈查等情牛署員准即派警前往調查問忽有成興店夥高萬青王松郎與天成執事余伯明彼此細故口角遂指天成有意起火希圖賠欵旣而互扭至該所分别陳訴牛署員預審之下兩造各執一詞旋以兩家俱保火險銀兩天成火起幸未成災究竟如何形跡須待勘明眞相再行核辦故飭一併暫留候調查明確以憑科罰 
[伯頓路火災訊]  
　　美租界伯頓路一百七十五號沈源茂雜貨店後面之晒臺於前日午後忽然火起當時焚燬一百七十六號七十七號門牌聚昌飯館及一百七十八九十八十號門牌後樓經各段救火會聞警立驅皮帶車馳往灌熄共計焚燬房屋六間事後捕房得悉派探吳如熊前往詳查起火情形稟候核示 
[麻袋店失愼罰鍰]  
　　法租界民國路第一百四十九號門牌順興蔴袋店前晚十一點時後樓不戒於火延燒左右貼鄰己誌前報昨由捕房將該店主包阿坤等傳至法公堂請究先由捕頭上堂稟稱查得被告保有火險銀二千兩請爲訊核詰之包阿坤供商人日前在原籍寗波失火時並不在店究係如何起火不得而知董月卿稱商人在該店司賬是晚商人已經睡臥起火時從夢中驚醒實不知如何失火薛培良稱商人在該店爲夥是晚祇聞後面有響聲入内觀看見已不可收拾等語中西官判包罰銀二百兩充公以儆 
[華煤物劵交易所之清理案]  
　　在西班牙領事署註山之上海華商煤業交易所後復更名　上海華煤物劵交易所因鑒於此種投機事業已經衰敗近向註册之領署聲請清理業奉核准派康若樓爲清理員康以代收該所股欵之新華民新勸業中南金城等銀行滋康衡通瑞昶德興巽康信孚敦康寳豐永餘大成等錢莊均不將所存股欵交給因延甘維露律師具稟公共公廨聲請給諭各該銀行錢莊迅即將存欵交出昨晨由陸襄讞會同西班牙魏副領事升座訊據甘維露律師上堂陳明聲請緣由各存欵者祗有勸業民新兩銀行同延一律師到堂表示反對該項請求其所持反對理由以銀行所出給付繳股欵人之收條可以在市上互相賣買堂上若准其請求則恐有第三者持此收條向銀行取欵當交易所最盛時期銀行公會因銀行代收交易所股欵之事極多曾議决如欲提欵須由銀行將所出之收條取回以免將來發生糾葛云云經中西官磋商結果准諭令聲請書内所開列之各銀行各錢莊迅將華煤物券交易所（即前華商煤業交易所）所存之欵交付西班牙領事署所派之清理員康若樓不得遲延 
[輪船上查獲之拐案已起訴]  
　　著名拐匪婁宗泰（即婁阿三）串黨陳祥元（即陳漢章）等於上月間拐得二十二歳揚州女子劉春弟（即胡春弟）又二十三歳女子王阿金（即楊阿金）及二十歳常州女子周巧珍（即王阿九）等擬乘平陽輪船前赴奉天圖賣爲娼該輪未啓椗之前被救濟會偵探陳少廷余長林等登輪一併查獲押送地檢廳奉訊判押被拐之劉春弟等發送該會留養在案兹悉此案業奉檢察廳預審明確起訴審判廳請爲公判昨經該廳函致該會飭傳被拐各女來案候審午後該會仍飭陳余兩探員帶同該三女到廳候訊而胡春弟之母胡潘氏楊阿金之父楊泮全等均奉檢廳飭警前往揚州西門等處往傳亦於昨午一併到廳稟到奉諭着靜候訊明給領 
[拐騙女子兩則]  
　　清江人石汝林住居虹口有女名大連子年十七歳已許字同鄉徐姓該女每日往紗廠做工日前忽然失踪據同廠女工沈劉氏張阿毛云本月初二日見有浦東人沈阿小在廠外守候放工時石女隨沈同去昨石邀二證人將沈扭控四區二分所請解司法科候辦 
　　住居閘北楊家宅橋之泰縣人花士金有女名紅紅年二十歳於上月二十五失踪由揚州人劉梅明至花處報信謂女係高郵人于恒藻所拐花偕劉將于扭入四區二分所經倪署員質訊一過轉解司法科聽候核辦 
[和誘案中之行兇問題]  
　　向在某舞台爲收票之王文鑄家居胡家木橋一百二十三號其妻李氏年三十三歳於舊曆上月二十八日背夫私逃王訪尋無着兹經王弟文全查明伊嫂與拉黄包車之鹽城人林振發姘識匿居楊樹浦地方遂於前日文報該管捕房將該氏與林振發並牽涉之林弟林振元等連同　力一把拘解捕房當因案犯華界一併移送五區三分所昨日轉送地檢廳下午檢察官提案研訊原告投訴前情請究質之被告林振發供稱頭上所受之刀傷爲原告所砍而原告則稱林用刀自傷圖害等語問官得供判兩林與該氏分别收押原告退去候查明實在再行核辦凶刀存案 
[火車站附近之拆梢行兇案]  
　　商人徐林華與張阿大等前日下午行經北火車站附近遭該處流氓二三十人軋住拆梢不遂扭住痛毆以致徐張二人受傷甚重由警到來追獲徐祥林一名連同傷者拘送五區二分所於昨轉解地檢廳訊辦 
[一羣男女打得一團糟孕婦王陳氏受傷甚重]  
　　住居裏日暉橋地方客民王李氏家十六歳之童養媳阿四向在該處附近某絲廠做工邇與同廠女工陳吳氏陳阿六母女口角昨晨陳吳氏之子陳家清陳家德糾同流氓袁阿垚劉安祥（即劉四）與該氏母女等二十餘人擁至王李氏家與該氏之夫王其富並王弟王其高等理論一言不合互相毆打王其富等被毆受傷其高之妻王陳氏出爲排解致被踢傷肚腹該氏懷孕已經足月將次分娩受傷後倒地不起勢頗危險由警到來將一干人拘送二區警署轉送地檢廳由檢察官提案騐訊一過判各被告分别收押王陳氏着王其高領回自行醫治候傷愈再核 
 
 

Page 16

 
 
[小刀戳傷頭額釁由取笑而起]  
　　機匠陳桂生家住南火車站陳家宅昨晨與隣人顯小根取笑起釁顧老羞變怒袖出小刀亂戳致傷陳之頭額等處陳受傷狂呼救命經旁人鳴警到來將兩造拘送二區警署當由案涉刑事立命備文飭警移送地檢廳訊究 
[苗二毆斃楊大生押二年]  
　　塌車夫苗二於上月十四號在塘山路南洋兄弟烟草公司棧房内與同業楊大生爭車貨物起衅將楊毆傷身死一案當時公共公廨因檢騐未明諭着西醫剖騐兹由西醫剖腹騐得内部實已受有致命傷昨晨中西官升座提審即由西醫報告確係毆傷身死而尸母楊紀氏亦投案請求爲子伸雪質之苗二供當時祗打死者一拳並踢一脚是實問官訊畢以苗二傷害他人生命業已證實應處徒刑二年着解往西牢執行 
[王清發領回外甥女]  
　　律師甘維露昨晨投公共公廨第一刑庭聲稱敝律師爲王清發之代表王之十四歳外甥女因在西藏路二百九十五號門牌雉妓院内被專查妓院之中西巡捕查獲以其違章將女拘解公堂訊發濟良所留養在案惟此女並非爲娼當因誤入妓院應准其親屬領回云云中西官核供判女交王清發具結領回以後不准再入妓院 
[控收生醫塞死産婦]  
　　甬人徐芹香住閘北五區境内在滬寗鐵路局爲繙譯員前日延西法收生女醫張胡氏來家爲其家接生嬰兒下地之後惡露未盡遽將藥水棉花堵塞産門以致産母瘀血逆行向上七竅冒血而死徐悲妻慘死將該女醫送五區請辦經杜署長轉解司法科昨奉段科員判解淞滬警廳核辦 
[汽車又傷兩人]  
　　五千一百八十五號汽車於昨上午九時許駛經南京路撞倒小販孔老四碾傷足骨由老巡捕房二百十號印捕前來將汽車號碼抄錄另雇車送受傷人往仁濟醫院醫治又昨晚六時許某號汽車駛過浦灘撞倒江北人楊金跌破頭顱血流被面由老巡捕房七百十九號華捕到來送楊往醫院醫治一面抄錄汽車號碼呈報捕頭候示 
[輪船茶房帶土之查獲罰四百元]  
　　某輪船茶房朱阿全日前手携烟土一蔴袋行經法界小東門適爲某號巡捕查見上前抄出烟土帶入捕房諭令交保昨日傳至法公堂請究先由捕頭上堂稟明前情並將烟土呈鑒詰之朱阿全供此項烟土實係某搭客令民人送至某處餘供支吾中西官判朱罰洋四百元充公烟土没收 
[吳淞警察捉賭]  
　　吳淞六區警署於昨日午後得悉本鎭桂枝路附近之破小屋内有人擺設摇攤聚衆賭博當由劉署長立派巡官于廣海帶同長警數人前往該處查獲賭具並將聚賭之十餘人一併拘署聞聚賭者有體面商人在内云 
[牌九之賭樂否]  
　　甬人王阿林邱阿三陳香才張阿金王炳芳周阿文馬寳生包阿明王小紅婦人甘陳氏王曹氏王張氏等昨在虹口海勒路三百五十三號屋内聚賭牌九被該管捕房包探葛祖元查見回稟捕頭協同西探往將王阿林等一干人拘入捕房飭各存洋保出候訊云 
[贖田糾葛]  
　　北新涇衛家宅鄉婦劉羅氏前日扭同族劉友祥至四區四分所控稱族伯劉子英前將竹園地二畝五分典押與兪姓去年由婦人出價洋二十元贖回今被友祥糾合十餘人砍伐園内竹枝殆盡請爲究辦經李署員質訊之下友祥供原告之夫劉其英去年向兪姓冒贖典産與論不睬等情奉判轉解司法科押候偵查核辦 
[金練原係攫來失金練者注意]  
　　寗波人張金莊前日持金練一條至西虹口某銀樓兌洋被滙司捕房包探陸連奎查見詰以金練來歷張語言支離遂拘入捕房由捕頭盤問張供係於隂曆本月初四晚在新世界游戲塲内向一女游客項間攫來等語昨晨將張解送公共公廨請究中西官質訊之下判張還押候查明失主下禮拜一再訊 
[攫金飾案兩起李阿桂押半年李阿財押三月]  
　　皖人李阿桂前日在福州路攫取婦人蔣潘氏金簪一支又甬人李阿財前日亦在漢口路搶取婦人王黄氏金挖耳一支均經包探將兩李拏獲搜出原贓帶入捕房昨晨併解公共公廨經關讞員會同英包副領事逐一訊明判李阿桂押西牢半年李阿財押三月分别示儆贓交失主領回 
[兩匪攫鈔票追獲一名]  
　　順泉洋雜貨店夥鄭涇江前日携有鈔票洋一千元行經虹口天潼路突被兩匪徒攔路刦奪而逃鄭即狂呼由包探沈崇禮聞警趕至追獲寗波人丁阿梁一名帶回捕房押至昨晨傳同被刦事主將丁解送公共公廨稟明尚有一匪在逃請爲展期俾緝該匪到案併究李襄讞得稟商之英米副領事准捕房請求諭將丁帶回收押候提齊同黨再行解訊 
[公共公廨訊案彝錄]  
　　　晨公共公廨民四庭由兪襄讞會同美丁副領事訊理各案彝誌如次（一）婦人陸張三妹延高露玲律師聲請給諭禁止朱金發滋擾及侵犯行動案結果改期一個月飭傳被告到案免交保候訊（二）婦人閔氏延朱斯芾律師聲請給諭禁止其姘夫浦建定滋擾案結果候飭傳浦建定到案免交保訊明再核（三）山東銀行訴梁鳳山不理絲繭押欵案結果梁鳳山旣已到案着照判决數目交保保人繳案之綢緞四十疋應即發還一面飭傳棉業銀行經理着帶賬簿到案定期下禮拜一續訊（四）徐永裕訴李明松欠房租洋案結果改期七天兩造各邀證人到案再訊（五）方文炳訴瞿敬芝不付票銀案結果改期七天由原告邀證人袁友慶到案續訊 
　　又午後民二庭由張襄讞會同英義日三國副領事包費田三氏復審徐招生訴徐火生等不分遺産案結果改期續訊民四庭由陸襄讞會同美約副領事訊理（一）楊金林延梁棣佺律師訴相才華等不理木料價銀案結果候傳穆湘珪等到案下禮拜一續訊（二）徐少卿訴沈志康股欵糾葛案結果兩造旣經擬具條件協商就緒應照理賬員之請求辦理理賬費用由兩造各半負擔 
[誌謝]  
　　昨承商務印書館惠贈第十三期「兒童世界」及第八卷第四號「英文雜誌」各一册誌此謝謝 
[中華職業教育社通訊]  
　　住址上海西門外方斜路 
[議事員曁經濟校董聯席會議]  
　　敬啓者兹訂四月四日下午七時在福州路一枝香十二號房間聚餐舉行議事員與經濟校董聯席會議提出本社第六年度預算草案及關於職業學校經濟各要案除分函外合再布告届時務希撥冗惠臨爲荷 
來件 
[李孟博調查長興煤礦公司輕便鐵路之報告（續）]  
　　四工程之估價據該路報告之賬目及工程師許爾次所估計關於鐵路諸費大畧如下土方三十公里銀元五萬元保護路堤八千元橋梁涵洞八十六座十四萬元三和土水管一萬二千元地畝約九百畝七萬元石碴四萬八千元蓄水具及水管等一萬六千元敷設軌道四千元機關車房一所四千元五里橋車站一所六千五百元小車站二所二千元員司庽所一所四千五百元以上共計銀元三十六萬五千元鋼軌及附件一千一百八十噸美金十一萬五千三百四十元分路軌五十六具四千二百元車輛旋轉台一具一千三百六十元機關車三部四萬五千元十五噸煤車三十輛五萬七千一百元十五噸平車三輛四千二百六十元手摇車一輛一百三十元枕木四萬零零二十條四萬二千四百三十元以上共計美金二十六萬九千八百二十元約合計銀元五十四萬元兩共計銀元九十萬五千元外加職員薪金及零星開支等總務費四萬五千元總共九十五萬元以上各項中土方及石碴費似覺太巨橋梁及涵洞建築費中細查其石料及包工情形價雖非小尚屬合宜惟鋼軌一項現時美國鋼軌每噸約需美金五十元之數而上列之價每噸需美金九十八元較時價幾貴一倍細考其較貴之由據云鋼軌係在民國八年所訂購該時美金兌價較廉故該項價目亦不覺貴今日美金滙兌與前大異於此時而付價宜乎受虧不少鋼梁及車輛亦未免有此情形其他各項諸費與已成之工程及未成之計劃相較估計所值大致相宜 
　　五趕修工程之磋商礦場堆煤頗多據公司中人云約有四萬噸之譜此大宗之煤若能運諸上海售之於市則不惟公司之經濟可以週轉靈通而於公司之信用亦大可增進現時運煤之法因礦塲至合溪二十餘里之遥不能通船以竹筏運之運量旣少又頗遲緩且因溪水之漲落能否運送又無確定由合溪至五里橋船隻可通惟因數處河港狹小大船不能隨時通行自如故欲運大宗煤量於外非有鐵路之便利不可鐵路一日不成則公司一日受有形及無形之損失爲數之鉅可以想見惟合溪以下旣有船隻可通於運送鐵路材料當無十分困難故計劃鐵路之時似宜將合溪至礦場一段先行修築使該段早日通車則竹筏之不便旣可免除而運煤至合溪後又可利用船隻運之於外較之今日之五里橋至合溪相近一段雖已鋪設軌道可以通車惟因合溪至礦場一段橋工未竣者甚多通車之期未可預定致巳成軌道亦未能利用其得失之差爲何如耶至於該路橋梁涵洞爲數雖多但工程均小自開工至今一年有餘早宜竣工細查其工程遲延之由知包工者張某包攬全路橋工後苛待工人致工人多數逃避張某因另添工人須付川資故不願再招以補其缺致工人甚少不敷所用因以遲延工程而該路與張某所訂包工條約中據云關於工程完竣之期限付欵之方法并工程不能如期完竣時如何押欵及如何取消條約等項未曾詳細載明致張某得行其狡展之謀且工程師許爾次技術雖嘉辦事之才似有不足沿路管理工程方法尚多缺點而對於張某勢至今日尚多信用據伊之意張某苟有充足之欵尚能趕修工程但此種之欵旣非公司拖欠宜由張某自行籌措墊付以符包工之慣例張某於承攬工程之際旣不早計及此而對於完工之期又一再拖延往者如斯則日後公司果假以巨欵能否趕修實一疑問現在除張某外尚有一包工者由杭州帶領工人前往承攬橋工惟此包工者由公司董事袁君仲符所薦似尚未得工程師許爾次之信用且其所用石料須仰張某之供給石料不到工程即不能進行亦多不便故爲補救之計一而仍促張某趕修一面劃一部分之未竣橋工與杭州包工者命其再添工人前往修築所需石料亦由伊自行開採不受張某之掣肘此種辦法前往調查時袁君仲符囑爲代達工程師許爾次業由工程師言明照辦若工程師對於包工者果能督理適宜而杭州包工者又果有幹事之能則自今三月間將所餘工程一律修竣亦非難事即云石料一時未能趕及備就則小涵洞之處可易以鐵管大橋脚底難造之處可暫用木架諸如此類應用各種方法務使鐵路早一日通車則公司之經費得早一日周轉靈通即使多費少數之建築費似亦計之得也（完） 
公布欄 
[上海地方審判廳]  
　　批示一件張荷浦狀請函縣協助查封由狀悉候函託海門縣知事協助執行此批一件方椒輝爲恫嚇退租請求備案由狀悉和成織廠所賃房屋旣係恆恰經租賬房收租則方聘之何能逼令遷讓仰該民逕向房主理明毋庸遽請備案此批一件沈陸氏恐被子婿趙杏樓後累請求備案由狀及報紙均悉所稱如果屬實應由趙杏樓自行負責毋庸預行備案粘呈報紙一件發還具領此批一件張荷浦狀稱前單漏列布篷請添入由據狀巳悉此批一件凌月季狀請函廨協助執行由狀悉候函廨查照辦理此批一件陳文奎狀請迅予執行由狀悉候傳案迅追此批一件唐維炳狀請强制執行由狀悉准予提案訊追此批一件葉銘圭狀請保護由狀悉爾欲於租給沈少眉等居住之房屋外添築籬笆如果於沈少眉等之居住上並無妨碍亦可自由建築着即知照此批以上四月一日 
　　公示送達（全文在本廳揭示塲公布）第四五號（民一庭）一件項茂記與賀均記因欠租涉訟一案（判决主文）被告人應向通和洋行經租項茂記償還房租洋三十七元五角訟費洋二元二角歸被告人負擔右仰被告人賀均記知照 
　　判决主文（民一庭）一件判决黄世訓與陳小土因欠欵涉訟一案（主文）陳小土應償還豐和肉莊洋一千一百五十二元一角限判决確定日繳案給黄世訓具領黄世訓其餘之請求駁回本案訴訟費用歸陳小土負擔（民二庭）一件判决厲廣熙訴朱厚甫因欠欵紏葛一案（主文）厲廣熙之請求駁回厲廣熙應償還朱厚甫洋一百三十五元訟費歸厲廣熙負擔以上四月三日 
[上海地方檢察廳]  
　　批示朱鴻義狀悉此批周阿弟據訴是否屬實着自行來廳候訊此批　　汪愛棠據訴汪長根旣係爾之鄰居豈有當爾點收地價時搶取爾洋之理所訴恐另有紏葛旣經投報警署候拘獲送案再行核辦此批嚴如洲查不服縣知事不起訴處分應向高等檢察廳聲明再議所請碍難准行此批胡褚氏狀悉前據爾夫聲請易科以條件不合業經明白批示在案所請應毋庸議此批姜陳氏狀悉應俟警區解送到廳再行核辦可也此批毛焕章狀悉候查明核辦此批張雲程狀悉仰候傳訊核辦此批金朱氏狀悉田單旣係自願借與被告出抵欵項當然不生刑事至毁物多件奪洋百餘元如果屬實經報警署何至不理所訴顯係不實礙難照准此批徐金發狀悉仰於七日内提出理由書以便呈送高等廳核辦此批蔣福亮狀悉仰即來廳候訊此批以上四月三日 
　　布告第四號爲布告事照得本廳自十年七月一日起至十二月三十一日止所有没收烟案内各項物品業經造册呈請江蘇高等檢察廳定期焚燬派員蒞視並轉請江蘇省長届期派員監視在案兹奉高等檢察廳指令着於本年四月七日下午三時在本廳門外當衆焚燬應即遵照除函請各原辦衙門届時派員蒞視外合將各案烟犯姓名曁烟土烟膏烟灰烟具嗎啡粉等件分量件數先行宣示仰諸色人等一體知悉特此布告以上四月三日 
[上海縣公署]  
　　批示天開祥製造廠兪靜波呈爲遵例註册請給照由批呈及商標均悉核與商業註册規則尚無不合應准註册並給照保護可也仰即知照此批註册費三元存漕河經鄉第二校校長沈寳堃呈爲騙寫信函吞没學費請傳追給領由批據呈是否屬實前據金道明具呈並令據勸學所查復巳訓令漕河涇鄉董唐祖瀛檢同收據呈候查核矣據呈前情候令飭該經董一併明白具覆核奪仰即知照此批印元祥呈爲領給行單請求撤銷控案由批呈悉前據呈控楊興祥覇阻營業等情旣經同業等理處解决應准銷案前呈併附此批湯顯洲呈爲取結覓保投充夫頭請准諭充由批呈悉該處地方如果市面漸興有設置籮間夫頭之必要應由當地多數商舖會商該鄉紳董呈請核辦來呈未便率准此批結發還上海金業公會呈爲選舉職員請求察核由批來牘巳悉據報選舉總副董董事等職員准予備案此批 
 
 

Page 17

 
 
   
 
 

Page 18

 
 
自由談 
遊記 
[遊黄山日記（十）] [  高吹萬]  
　　天門坎當天都峯趾實爲此山劃分南北之中樞過此便折而下旣下數百步復盤旋上入雲巢洞石磴隂寒悚動毛髮梯而出又有一洞爲臥龍洞洞以松得名而松已朽不可得過此達小心坡絕壑懸崖令人魄動魂悸謂之小心誰曰不宜然我謂自慈光寺以上無處而非小心坡哉再轉爲度仙橋過橋上壁再轉爲一線天爲蓬萊洞又名轉身洞洞幽深奇特不可方物循級上升俄復開朗則見巨刃摩天奇松夭矯從石罅中挺出純骨無膚色凝蒼紫除古松外竟未有一草一木松夀皆數千年而長不盈丈怒枝横出鬣皆平形意者山過高爲空氣所壓故松鬣皆平根不得土而出於石故年雖久而不長耳於此再一轉則文殊院至矣院界於天都蓮花兩峯間其境之盤鬱紆深繚曲往復忽洞忽巖忽橋忽棧由天門坎至此蓋不知其經幾何折而始得達計自晨間浴湯泉而上山愈進而愈奇路愈進而愈惡大抵遇犖确處則作蟻行遇峻峭處則作猱行遇洞則作蛇行遇坡則作蟹行至此始能平步而作人行雖路不及二十里而自辰達酉行路之難幾逾百里坐定後將所携之衣服一一穿之猶覺寒甚憊甚良久復躍然起踞登文殊座座爲文殊昔時趺坐處石巓四落現趺坐痕余立其上俯仰四顧天都矗其左蓮花峙其右玉屏爲之後擁其前則羣峰降首竦息排列如兒孫須下視乃可見平視則但見山氣滃然夕陽無際而巳 
軼聞 
[雄藩烈豔（下）] [  丁戊]  
　　生平居服膺梁新會中國之武士道一書曰所謂四民士農工商者士非惟指文士兼武士言之故古者士大夫佩劍習射擊今析爲二而文學士遂處於無能力之地位見義不爲雖然不梟權奸首猶當去職生思致頗鈍乃以三日力草辭職書首夕聞帥以婦交婢媪勸慰次夕聞婦擲碎磁劃帥面帥以爲能節言笑如常又次日内宅聲沸則帥痛撻美婢謂不能折婦節者將處非刑生心彌悲徑投函去帥亦不邀留之寂處鄭州旅舍又數月陸軍總長某公秉節至奪帥印帥解職聽候查辦某公與帥同乘行衢市曰世謂君活閻王而麾下多劊子手何都會中猶肩磨轂擊揮汗如雨張袂若雲人趣未盡以是知殺人不難屠城則不易生是時有友生自公報局召任校勘徘徊轅下久之舊澣衣婦忽遇曰欲知彼豔消息否彼豓被褫衣帶囚温柔地獄惟嚶嚶啜泣美麥豐肴食皆上選始雖不吻繼揣無惡意乃稍稍進帥召以侍寢則嫚駡裸其他婦女示之目閉首不能仰謂如予者待死須臾無復人趣帥愛憐彌甚今因婢媪星散亦畀金帛送之歸窮措大巳病痴藉豓者小經營度日生乃悟遇大患難惟有濟以堅忍不瓦碎者必玉全巳 
　　野史氏曰嘗閱前輩北方義賑災民册北方覇佔人妻風爲甚然多能烈昔鄭衛詩淫今有不盡然者列女傳死節則彰其生存者鮮紀錄焉胡生不能舉彼豓姓氏由於訥而未問然如胡生之義氣塡膺世蓋少之矣果能武俠必有大快人意事在 
諧詩 
[時事雜咏改杜甫秋興] [  亶]  
　　國事彫傷歎士林秀子鬍子氣蕭森洛陽波浪兼天湧關外風雲接地隂殘菊兩番揮别涙大孫孤注起雄心小民歳歳愁離亂改造聲高急暮砧 
　　公府皇城白日斜每依北海望新華鮑卿空自三番勸張案終難一令查各省同床皆異夢山東鐵路隱悲笳請看報上新聞載忙煞東籬黄菊花 
 
[我國之財政景石再諷]  
雜錄 
[麗湘閣雜掇] [  陳家慶]  
　　巾幗中詩詞無脂粉氣而能開闔自如發揮盡致者殊不可多得惟嚴太夫人諸多則力避庸俗駸駸乎入少陵之室矣而憤世嫉俗之心溢乎言表要亦環境使然也如書懷云古今誰踢倒愁城放眼茫茫閱變更修到神仙尤有刼算來天地本無情塵寰畢竟人多事宇宙偏教我又生惟有醉鄉堪 
避恨莫須求醒只求醒睥睨乾坤溢九洲世情只自付悠悠眼前顚倒眞堪笑身外窮通豈足愁入夢有時尋五嶽題詩無意問千秋浮名於我誠何有一任他人唤馬牛别有孤懷未忍捐狂來歌哭小窗前漫邀玉局重談鬼便結靈均欲問天生若有涯原易達死如無用最堪憐登高莫學孫登嘯觸忤詩情一放顚三詩奇情壯采才人之筆亦非古之傷心人不能道也又北上有感云乘槎海上未曾過纔入春來感病魔書卷胸中常恨少風波眼底莫愁多人間那復奇巾幗流俗唯知重綺羅坐久宵深無個事滿天星斗一高歌又嘆時難云借得英雄心上血把來洗盡舊山河好教煉石將天補功若或時莫遇魔枉自朝朝涙眼枯危亡大難恐難除茫茫四海人無數幾個男兒是丈夫隨手寫來媿煞鬚眉幾許又有感二十字余極愛誦之誠恐起唐宋諸詩人亦不能作此奇語也詩云埋没連城璧玉在石中泣斯世無良工誰能與開闢噫世之英雄志士堙没無聞者讀此能不同聲一哭耶 
小說 
[社會小說人間地獄（六七）] [  娑婆生]  
　　第十一回碎磁片片幽恨難伸夜漏沉沉佳期虚度 
　　金子丹道這也是會逢其適不見得你每次全會遺失烟嘴程藕舲也不和他分辨金子丹道這時候我另外有個約會我們改一天再聚罷程藕舲的意思也巴不得和金子丹早點分散因爲距離與黎宛亭預約的時候不遠要商量組織銀行的事萬不能讓金子丹夾雜在裏面搗亂覺得他自去很好遂也不再拉他兩人分頭走散暫且按下程藕舲不提且說金子丹本没有什麽預約對程藕舲說的原是一句謊話作爲脱身之計此時一路盤算信步走去走進一家西式的理髮店修頭刮臉又吩咐理髮匠替他多灑了許多生髮香水自己摸摸看頭髮果然光滑香潤修臉以後鬍子根巳刮得乾乾凈凈理髮店裏照例要替主顧撲些香粉加點雪花膏等到打扮修整巳完金子丹對著大鏡子一照眞是容光焕發顯得皮膚白嫩心中狠爲得意付了三角錢走出馬路一看巳是萬家燈火急忙呌了一部黄包車直奔四馬路大觀樓番菜館上樓揀到一間臨街有洋台的精緻房間先呌了一杯檸檬茶喝著定了一定神寫了兩張請客票一位是請他朋友應桐伯一張是請他遠房阿叔金湘臣應金兩人住得離四馬路不甚過遠發票以後没多時桐伯和湘臣全到了金子丹道你們二位來得好快湘臣笑道老姪台千載難逢不大請客偶一爲之我們怎好拿架子來遲所以是聞命飛奔子丹笑道你老人家怎麽和自己姪子取笑起來呢說著忙催著入座桐伯道還有客嗎子丹道我們自己人聚聚没有外客了桐伯暗暗詫異他爲什麽忽然的請起客來心中正在狐疑金子丹提筆在手面前鋪著一疊空白局票急忙忙的問桐伯呌什麽人桐伯道自家幾個人隨意吃吃何必多此一舉呢金子丹發急道人少格外要多呌幾個局來熱鬧熱鬧桐伯見他發急便猜著幾分他吃大菜是個表面文章目的作用還在呌局呢便也不去說穿他自己呌了昨天呌的憐影湘臣道我没人只好呌留聲機器來罷金子丹道老叔怎麽又說笑話了留聲機器那裏去呌呢湘臣道不瞞你見笑那個福祥里的葵倩雲我呌了多次他唱得可實在好但是除唱以外他和我語不及私所以我貪圖耳朶舒服把他算我的留聲機器金子丹道老叔早點說出他名字來豈不省事遂提起筆來代寫了葵倩雲輪到他自己桐伯湘臣非常注意只見他不假思索提筆颼颼的寫了牯嶺路薇琴末後又註著一行小字是「阿婉跟局」四個字恐怕墨水太淡了字小瞧不清楚遂又重新將四個小字上加了一層墨又恐怕墨跡未乾拿了出去要弄糊塗了遂拿著那張局票在手不住的一口氣一口氣對著使勁的吹要想將局票上的墨跡立刻吹乾 
[餘瀋] [  聽潮生]  
　　言爲心聲文爲心畫天旣賦吾人以口舌智慮則感於懷而動於心者宣諸言語形諸文字必也 
　　納税人將開特别會議矣設主席者發一言曰在座諸君有所議論必經認爲許可後始得宣之大衆吾知此言一出羣且譁然嗤其妄也然則取締印刷品附律一舉亦未免多事矣 
 
 

Page 19

 
 
   
 
 

Page 20

 
 
常識 
　　（一）投稿本增刋者其料料除衛生法制道德經濟四項外增教育科學宗教市政雜錄問答六項其語涉攻訐個大者恕不登載 
　　（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其領酬時之署名蓋章須與投稿時同 
　　（一）問答一項專爲喜閱本增刋諸君實有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增判得酌量增删其句字（一）投稿不登載者原稿恕不發還 
常評 
[自負] [  覺]  
　　自負有二義自尊自重曰自負自暴自棄亦曰自負自暴自棄之自負可賤也自尊自重之自負可貴也 
　　吾不敢謂今之人多自暴自棄者吾甚惜今之人太少自尊自重者夫苟不能自尊自重則雖未至於自暴自棄而與自暴自棄者相去已祇一間可危孰甚 
　　雖然自暴自棄之自負誠可賤矣自尊自重之自負誠可貴矣若浮慕自尊自重之可貴而無自尊自重之實質則其可危亦與自暴自棄等彼以爲可貴而吾賤之且旣無自尊自重之實質而或尚浮慕自尊自重之可貴則自尊自重者其貌而自暴自棄者其心試問自尊自重之自負與自暴自棄之自負寗有異耶其爲可貴與可賤在其人良心之自訟耳是故貴亦自貴也賤亦自賤也其要在於自覺 
衛生 
[春日旅行之衛生] [  胡定安]  
　　陽春佳日風煖氣和遊覽名勝最適其時并可藉以滌盪塵勞舒暢胸襟精神旣得愉快身體復可康强故春日旅行確爲健身養夀之良法也但往往有乘興而去或因舟車勞頓或偶感疾病遂致倦遊敗興而返者是則爲益身而反傷身矣辜負此行殊爲可惜下述諸項旅行者不可不注意焉 
　　（一）種痘天花往往春季流行惟種牛痘可以預防西人旅行必先種痘此點宜仿傚之 
　　（二）暈船吾國人因幼小時少習運動頗易暈船故旅行時應備Ｍothersill'sSeesickＲemedy或蓚酸認（藥房有售）凡乘船須先服并不宜食刺戟性食物 
　　（三）感冒春季氣候最易變换忽冷忽煖朝晚不同吾國人少行冷水浴體質多薄弱故旅行時或登山後迎風解衣納凉溪㵎或醉酒當風酣睡或出門少帶棉服在在易患感冒輕則鼻塞咳嗽重則寒熱交作甚至傳變春瘟故旅行之際當隨時調節寒煖勿使驟增驟减爲要 
　　（四）日射病春日杲杲苟酒後游山或急步遠程有時因血壓急劇昇騰遂致腦充血而忽然暈倒故宜緩步當車藉可調和血行 
　　（五）春季赤眼旅行生活中夜間不免少眠眼易發赤務戒烟酒使不薰於内且避不潔之物（公共手巾微生物）使不感於外如是可以免却此患 
　　（六）喉風與猩紅熱此二症流行於春季出外身體勞頓尤易感染烟酒亦宜少吃口腔常須清潔始可預防（不受酬） 
道德 
[商店營業員所極應注意者] [  張傳義]  
　　前星期本報常識欄經濟項下吳君東初商業問題研究一篇内云「善做生意者其態度須寬和舉止從容絕無肆意慢客以及開罪顧客」諸語余讀之旣竟不禁感慨系之覺我國商店中之營業員幾無一非與吳君之言背道而馳者（間有例外然僅少數）間嘗細考其因偶有所得爰條舉之並臆測其結果作爲粗淺之貢獻願厠身商界諸君子賜以研究進而教之 
　　態度强硬言語粗鹵舉止傲慢之原因 
　　（一）商店中營業員人數不多值交易輻輳兼顧不及時 
　　（二）店主或經理人他出營業員欲藉此偷安時 
　　（三）顧客任意索看商品而不購買時 
　　（四）營業員性氣躁急不善交際時 
　　（五）素有聲譽之老店自以爲奇貨可居不善待顧客時 
　　（六）妄自尊大輕視顧客時 
　　綜上六因遂致發生强硬之態度粗鹵之言語及傲慢之舉止在營業員一方面不過因一時之性氣而有上述之言動初未十分措意不知其結果或致引起營業上間接之損失或關係己身之位置爰又述之如次 
　　（一）羅致顧客之法莫善於招待殷勤而交易輻輳之時招待尤不可不十分周至苟其時招待不周已足减少顧客之興致况營業員又稍現煩厭之色顧客見之將拂袖而去甚或轉戒其他顧客之來結果遂足以引起營業上之損失是以商店之中營業員太少固屬不便然亦事實上所常有故營業員值此人少事多之時尤須聚精會神作有秩序之招待更不可露憚煩之色或有令人聞之不快之言 
　　（二）受人之託而不忠人之事雖朋友相處猶屬不可况食人之祿耶居停以營業之任委於營業員正信任營業員之處應如何盡心力守厥職方不負人之託乃欲乘居停或經理人之他出而偷安遂不願與顧客周旋撫心自問亦覺難對託付之人且爲居停所知必不快其所爲如此無責任心之人其失業固可立而待也 
　　（三）商店有陳列商品之處原有便利顧客參觀之意顧客來看商品營業員竭誠招待固分所應爲顧客見營業員招待之殷勤自有勢難空去之意即不遽爾購置他日需要此品之時其來可必若因其索看商品並不購置以舉手之勞爲煩遂致惡言對客顧客亦將因之裹足矣 
　　（四）設肆於市其來者至不齊顧客之性質言語各異細心謹愼之人與若輩周旋尚易滋誤會矧性氣躁急者耶其易生事端事所必有其甚者釀成交涉或引起營業上極大損失亦所難免故營業員須心氣和平 
　　（五）商店之所以能隆譽鵲起者或以其製作品或販賣品獨精或以其營業員善於招待顧客或以其信實不欺或以其不貪重利若以我名旣彰遂以爲奇貨可居或以爲可無求於顧客遂不竭誠招待而有傲慢之心則人見其無交易之道或將去而之他則營業範圍或一變而日落於狹小而每日之支付猶昔瀕於破産亦意中事耳 
　　（六）昔日賤商固覺不合於理蓋職業平等本無軒輊之分余輒怪近來商店中之員司多自視高貴顧客遠來求其所需無論能應其求輿否率多應以傲慢之詞令人聞之中心不樂余誠不知其是何居心要知顧客爲忠厚之流則僅受之不快尚不致有所報復若顧客之氣量稍狹者或將釀成爭執而爲營業上之障碍焉 
　　質言之商店之營業員或爲資本家營業或爲己求利而希望其營業發達之心則同絕無以資本爲弁髦以職業爲游戲者然則强硬之態度粗鹵之言語傲慢之舉止及種種輕慢顧客之行爲余可斷言其非故意出此特無涵養之功耳涵養之道若何曰自讀書始余是以又請我商店同人於公餘讀書（乙種酬） 
法制 
[占在權與所有權效力之比較] [  瞽丐] 　　 
　　古有權者物權本非我所有特因正常之權原（物權發生之原因法文上稱之謂權原）以占有之者是所有權者物權全爲我所有可以任我之意思以處分之者是今以兩權之效力相比較則所有權爲强占有權遠弗逮也物權之所有者對於所有之物可以使用可以收益且可以處分若占有則僅可使用收益而萬無處分之權此新舊法律之所大同遠近習慣之所弗殊者也譬如房屋所有者爲房東占有者爲房客房東對於所有之房屋或者居住（使用）或者出租（收益）或者改造拆卸（處分）悉憑我之意思以行均無不可若房客則其房屋不過原因於契約爲暫時之占有居住可也出租可也至於改造拆卸則烏乎可吾故曰占有與所有效力之强弱僅在處分權之一點而已（乙種酬） 
雜錄 
[國旗當特别尊重] [  養氣]  
　　國旗爲國家之標識即一國之榮譽所寄託世界上苟有號稱爲國者即有其特有之國旗或有人侮辱其國旗則不啻侮辱其國家從前中日二辰丸之交涉日本即藉口吾國人汚毁其國旗而發生糾葛國旗之當特别尊重有如是者吾國自共和成立民國元年由參議院議决大總統公布以紅黄藍白黑五色旗爲國旗表示漢滿蒙回藏五族共同組織之國家凡遇慶祝日各地須懸掛國旗向國旗行禮以誌敬愛國家尊崇國家之意但以吾歷來所見各處商民對於國旗之樣式及其懸掛法多有隨意爲之不知愼重者是亦社會缺乏常識之徵而國人之羞也爰述製作國旗及懸掛國旗之法以告如左 
　　一原料無論用綢用布五色均須純正嘗見有用淡紅橙黄及以綠色當藍色以灰色當黑色者皆爲非是 
　　二紅黄藍白黑依次排列不可顚倒 
　　三將旗竿直立地上時紅黄藍白黑五色須依次横列與旗竿成直角嘗見有懸掛國旗者將五色布弄成縱列與旗竿平行又有倒懸國旗致五色自上而下變成黑白藍黄紅者錯誤最甚 
　　四懸國旗於桅竿上須升至竿頂切不可懸在桅竿半腰蓋國家有大故用誌哀悼始下半旗或對於鄰國有國喪時亦可下半旗以表哀忱非可無故而然也 
　　五國旗係代表國家的尊嚴非可用爲點綴品嘗見有喪葬婚娶時其儀仗中亦用國旗爲前導者以國旗而爲清道旗之用似乎不合 
　　六國旗旣非可用爲點綴品更非可用爲裝飾品嘗見婦女鞋帮男子衣領以及枕上帶上繡成五色國旗者此種玩褻國旗之舉直是侮辱國家有知識者應即爲曉喻也（乙種酬） 
 
