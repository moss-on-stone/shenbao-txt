# 1922 - 252 - 4917805

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[多數與少數（冷）]  
　　近時通電中往往有多數與少數之說辭者譬如欲主張一事必云係大多數贊成又如遇毀壞之事如兵變等者必云由少數煽惑或少數人擾亂其實是否多數或少數非但他人不得知即通電者亦未之知也 
　　其實事之是非斷不由多數少數而定所以取决於多少數者其相爭之點是非原無大差故不得不决之於利害多少數者所以别利害之關係而已是兵變等事是非皎然旣不因多數兵變而加其非亦不以少數兵變而認爲是然則欲以少數之說卸責以欺人豈不愚哉適足以見其敷衍掩飾不自悔禍而已 
[命令]  
　　九月十五日大總統令督辦浦口商埠事宜孫多鈺呈請辭職孫多鈺准免職此令 
　　又令特派齊變元兼督辦浦口商埠事宜此令 
　　又令派郭宗道兼任察哈爾全區墾務總辦此令 
　　又令署農商總長盧信呈新疆實業廳廳長閻毓善請予免職閻毓善准免本職此令 
　　又令任命胡子晋爲新疆實業廳廳長此令 
　　又令署農商總長盧信呈甘肅實業廳廳長洪延祺請予免職洪延祺准免本職此令 
　　又令任命葉景范爲甘肅實業廳廳長此令 
　　又令任命邢端爲農商部技監此令 
　　又令署農商總長盧信呈請將僉事高寳忠劉鴻泰免去 
本職另候任用均照准此令 
　　又令特任馬毓寳爲寳威將軍此令 
　　又令任命吳佩潢兼署國務院秘書長此令 
　　又令任命張新吾爲農商部技監此令 
　　又令任命關文彬爲農商部參事此令 
　　又令署農商總長盧信呈湖北實業廳廳長黄永熙請予免職黄永熙准免本職此令 
　　又令任命謝石欽爲湖北實業廳廳長此令 
　　又令署農商總長盧信呈察哈爾實業廳廳長兼全區墾務總辦龍鑲請予免職龍鑲准免本兼各職此令 
　　又令任命郭宗道爲察哈爾實業廳廳長此令 
　　又令代理部務財政次長張英華呈厦門關監督唐柯三 
請免職調京另候任用唐柯三准免本職此令 
　　又令任命李厚祺爲厦門關監督此令 
　　又令任命劉文厚爲陜北鎭守使署參謀長此令 
　　又令任命張士銓署濟南鎭守使署參謀長此令 
　　又令趙瑞壽授爲陸軍步兵上校此令 
　　又令署農商總長盧信呈請任命陳安策署僉事應照准此令 
　　又令署陸軍總長張紹曾呈科長李志元因病懇請辭職應照准此令 
　　又令署陸軍總長張紹曾呈請任命楊其蔚爲科長應照准此令 
　　又令署司法總長張耀曾呈署江西九江地方審判廳推事徐聯光久假未回請免署職應照准此令 
　　又令署陸軍總長張紹曾呈請任命張維焜爲陜南鎭守使署副官長應照准此令 
　　又令署陸軍總長張紹曾呈請授楊德恭爲陸軍步兵中校陳輝爲陸軍一等軍醫正龔敬爲陸軍三等軍需正李春元爲陸軍三等軍醫正均照准此令 
　　又令署陸軍總長張紹曾呈請授李慶堂爲陸軍騎兵少校汪善增楊煥章加陸軍步兵少校銜徐炳祥王振海趙福全加陸軍騎兵少校銜徐茂修于鴻奎胡善福馮鑑堂加陸軍砲兵少校銜均照准此令 
　　又令翟理斯給予二等大綬嘉禾章此令 
　　又令朱念祖給予三等嘉禾章此令 
　　又令趙廷會王繼曾馬錫武坸晉給四等文虎章此令 
[國内專電]  
　　北京電　組閣事黄陂命王寵惠從速辦理惟王以盧張地位一時難以安置妥當尙取審愼大約至快三四日始見命令張耀曾先單獨提出辭呈黎閱之甚爲繫念謂溶西器識開展無論爲議員爲閣員均爲出色之人才（十五日下午五鐘） 
　　北京電　孫道仁連日拜謁甘新議員疏通反對謂本人不一定去卽去亦不過空走而已並無野心 
　　北京電　外部函復蘇議員姚文枬秦錫圭港務局係收束濬浦費由海關出礙難獨立内部改委員制外人不得過三分之一仍係濬浦局變相（十五日下午五鐘） 
　　北京電　九師旅圑營又鬧餉參陸處函財部速撥欵（十五日下午五鐘） 
　　北京電　馮玉祥電豫西土匪已由 
吳使派隊勦平現正辦善後 
　　北京電　齊燮元電催張英華速准蘇公債昨蘇同鄉會議决派丁錦張汝霖等四人見張請萬勿照准 
　　天津電　省會副議長删日開會閉門决選三次結果吳得祿胡國賓當選 
　　天津電　關外偵探來津者甚多警廳對之異常注意 
　　天津電　殘廢院建築已竣工定於敬日㈡㈩㈣開幕（以上十五日下午十一鐘） 
　　漢口電　昨電勞之常元㈩㈢晚到漢係交部參事周肇年之誤會勞南下先到洛與吳商定辦法於寒㈩㈣晚八時始到漢粤漢工人七八十人及京漢江岸工人二千人各持小旗向勞請願並提要求五條勞派員代見令推代表删日㈩㈤會商辦法 
　　漢口電　勞删日渡江晤蕭擬就督署召王世堉及工人代表面詢罷工眞相 
　　漢口電　武岳短票車删復原狀武長長票車仍無定時與次數長株車尙在罷工宣言與武長工人相終始（以上十五日下午四鐘） 
　　漢口電　孫軍援川又中止前領開拔費五萬移作二師軍餉 
　　漢口電　報載黄大偉元㈩㈢晚由長 
沙乘沅江丸到漢隨卽赴滬 
　　漢口電　曹派諮議劉蔚祥到鄂協商駐鄂直軍節前軍費 
　　漢口電　劉成勳派代表劉澤龍寒日㈩㈣到鄂商川鄂聯防蕭令赴洛接洽（以上十六日上午一鐘） 
 
 

Page 5

 
 
   
 
 

Page 6

 
 
[國内專電二]  
　　漢口電　督署删日㈩㈤開政商聯席會議討論封閉俄界取引所辦法 
　　漢口電　實業共進會各團體及公民王振民等以閣議决定謝石欽長鄂實業廳寒電府院請勿下令否則誓不承認謝寒午由京返鄂（以上十六日上午一鐘） 
　　香港電　鄧本殷電告率部向龍門進發攻黄明堂部瓊崖善後處交鄧叔孫代拆代行 
　　香港電　元日㈩㈢陳炯明由唐家灣赴虎門砲台巡視旋返省 
　　香港電　陳席儒函請湯廷光任治河督辦聞湯允不日就職 
　　香港電　南寗各機關派三代表來粤請交還梧州與桂人自治但當道未允（以上十六日下午六鐘） 
　　徐州電　此間傅中山電齊請釋放民生報記者劉炳辰 
　　徐州電　接洽開闢徐州商埠代表楊懋卿丁作則等於銑日㈩㈥由徐赴京（以上十六日下午六鐘） 
特約路透電 
[南北時局紀]  
　　十六日北京電　内閣辭職後黎總統尙未表示允否大約須俟新閣組織就緒後再行發表舊閣刻仍照常辦公今晨閣議除張耀曾外均列席張英華刻正竭力籌備北京財政會議事以期切實商定財政政策 
　　十六日北京電　饒漢祥代郭則澐充僑工局長饒擬實行郭之設立僑工銀行之謀並建議政府撥資本若干 
　　十六日北京電　京漢路漢局電致交通部謂報載武人扣留火車事不確 
　　十六日北京電　陜劉督來電謂剿匪事忙擬辭所兼之省長職並保某爲代 
　　十六日北京電　聞許崇智刻在贛東擬助王永川攻李厚基聞王俟許允出兵卽擬攻擊福州 
　　十六日北京電　四川消息第二軍完全潰敗第一軍司令許劉湘率兵萬名退回故里劉今與其舊敵聯好故孫傅芳不致爲第二軍干涉川務第二軍楊森舊部似將奉北京命令組成新師 
[日俄長春會議紀]  
　　十六日長春電　星期五日長春會議俄日代表審查草約中關於互戒宣傳仇對入境旅行自由擔保兩國人民之生命財產各欵均表示同意 
[土軍焚掠士麥那紀]  
　　十六日倫敦電　現仍留駐士麥那之新聞訪員電稱除土人所居之區域外土麥那可謂已不存在即基瑪爾司令部房屋及英法領署與其他外人高大建築物亦皆在被燬之列而被殺者内有士麥那著名之希臘教士據倫敦估計英人資產之陷失於士麥那者約近五千萬鎊英人之在其地者共有二千五百人乾果十萬噸預備輸出者已遭火刼今年耶穌誕節糕所用之葡萄乾恐將大缺矣士麥那損失之估計言者不一美報訪員當塲估計約爲四千萬鎊但他方面則皆謂少自一千二百萬鎊多至一千五百萬鎊保險行將付大宗賠欵查最近兵險費英美人產業收百分之五若希人產業則收百 
分十五之保險費 
　　十六日倫敦電　士麥那消息使人悲憤交集雖希軍退時之焚刦激起士人之怒然土軍旣佔士麥那矣且以保護人自任矣今之焚殺愈不能爲土人恕徒傷協約國之感情予人以土人除自己外不配管轄他人之口實耳協約國因是愈堅其緊握近東大局之决心英法兩國對付目前嚴重事件之意見適相符合此乃可爲心慰者英閣員極感激法國顧全協約國之表示一面亦承認法國在最後議和時之態度並不因此而受妨碍惟土國國民黨能否理會協約國之警告而不進行其直抵君士坦丁之目的則尙屬疑問耳人之考慮英國政策者宜勿忘英國乃一大回教國且亦爲西方文化之保障人也 
　　十五日倫敦電　每日郵報訪員星期四日在英艦鐵公爵號發出電信稱士麥那災民數約十萬處境極危一片大火縱三哩横一哩連接不斷火燄噴出達數百尺云 
　　十五日華盛頓電　駐土美國高等委員白里斯土爾海軍少將報稱士麥那有入籍之美僑十四人失蹤驅逐艦隊司令報稱星期三日午後美僑寓區起火當星期四日午後發報之時火勢仍熾各軍艦滿駐難民 
　　十五日巴黎電　士麥那消息避難人之避居法國船隻者已達三千人 
　　十五日倫敦電　雅典半官消息稱乘美國驅逐艦來此之美人内有美領事及其眷屬述士麥那殺人放火之慘狀謂土人有意放火以期掩飾殺人痕跡當美人離埠時火勢已延燒至江干危及外人領事署據美人某醫士估計被戮者不下千人基督教徒之死於火者實繁有徒外人商業所遭之損失甚鉅美國烟行英法人商店法人學校及郊外歐人所居之希臘及阿米尼亞村莊皆被付諸一炬云 
　　十五日倫敦電　路透訪員從士麥那乘英國醫院船到瑪爾太來電如下余離埠時士兵仍在槍殺中城鎭街中横屍千百距士麥那五哩之兩大村莊皆在火燄中土人迄無恢復秩序之舉動英人已撤回其巡哨兵有英人房屋數所已爲土軍官所佔希軍退走時曾有焚燬村鎭之不堪行爲致使基督教徒處於恐惶地位余起行時見有數千希人臥於江堤之上衣食俱缺其狀可憐惟英人盡力予以援助耳農收大都被毀英商受累頗大 
　　十五日倫敦電　今日午後英内閣召集臨時會議喬治主席討論近東問題士麥那被焚之報告已達政府證實報紙之消息惟詳情尙缺乏耳聞迄今尙未接有起火原因之直接證據但以事勢察之此次大火當係土人所放士麥那有英國人民五六百名大半爲瑪爾太人現無家可歸損失確數今尙無報告此種瑪爾太人已被遣回據可恃消息士麥那之阿米尼亞人叢居處顯爲土人所圍阿米尼亞人死者甚多 
　　十五日羅馬電　據星期四日晚間電信士麥那之火尙未息 
　　十五日君士坦丁電　基瑪爾軍隊仍追擊希臘第三軍之殘衆敗兵向彭德瑪退走在該處借軍船之保護陸續登輪聞希人在米查里志縱火 
[土將對希休戰條件]  
　　十六日倫敦電　巴黎路透訪電稱據安戈拉消息土人已提出下述休戰條件（一）希臘必須不附條件其所佔之全部土地連兵士及戰械在内（二）希臘必須承認土耳其在小亞細亞與塞拉斯之绝對主權並放棄其對於此兩處之望（三）希臘必須賠償各種損失擔任土軍經費並交出侵佔時暴行之人土人又聲稱此外條件槪不接受 
　　十五日倫敦電　聞基瑪爾將軍在士麥那對人談話時述其議和條件内有交還塞爾拉斯連瑪里柴與君士坦丁在内並聲言如協約國不允將進兵君士坦丁查此條件不過重行聲明安戈拉民國黨之成議至於恫嚇之詞則亦無足重視因協約國對於海峽之自由與中立區域之尊重皆有一致團結之意見惟戒備計劃刻已進行 
[英法對於土希戰局]  
　　十五日倫敦電　路透電社得悉法國關於維持海峽一带中立區域之中立一事完全與英了解現商定由英法意三國協同以此事照會基瑪爾氏目下并凖備派援兵至中立區域以防基瑪爾軍之進逼英艦隊已奉命勿許任何軍隊渡越海峽或運船聚集海峽以圖運士兵赴歐聞羅馬尼亞南斯拉夫政府對於土軍將回拉塞拉斯一舉極爲關心又聞英内閣主張早日召集會議匪特主要協約國及交戰國當與會即羅馬尼亞與南斯拉夫亦當列席 
　　十五日馬爾太電　聞皇家航空軍將士三十人奉命携飛機五架赴君士坦丁將由運送飛機艦載往地中海艦隊之巨艦目下顯皆集於恰萊海軍中將白羅克爵士率鐵公號等艦已由士麥那開往該處英國醫院船一艘載難民四百零七名内有英人二百七十名開抵此間難民多屬體面人物携有僕侍因怱遽逃亡一無所携故囊　皆空尙有二船載英難民約千名已開離士麥那 
　　十五日巴黎電　法國答覆英國關於海峽問題之牒文謂已命駐君士坦丁法國高等委員與英意高等委員協同通告安戈拉政府協約國希望尊重中立區域並聲明此舉並不妨礙將來媾和條件 
　　十五日倫敦電　據巴黎消息法總理普恩賫發一重要議論向國會財政委會主任聲稱法兵不過暫駐君士坦丁在今年底以前可望撤回 
[聯盟會中之縮减軍備案]  
　　十五日日内瓦電　巴西照會國際聯盟縮減軍備委員會謂巴西不能再參與聯盟縮減海軍之任何計畫此舉及阿眞廷之退出聯盟使一般人士起南姜各國將與聯 
盟决裂之恐慌 
　　十四日日内瓦電　縮減軍備委員會已命暫設委員會從事調查俾將縮減陸軍之切實計畫提交下届國際聯盟議會委員會採納法代表之動議通過决議案希望戰前歐洲諸國之未參戰者減輕其陸海軍及航空隊經費至一九一三年之數額以爲豫備計畫而以戰前物價爲估計之根據 
　　十五日日内瓦電　國際聯盟第六委員會已採納股員 
會請容匈牙利加入聯盟之建議 
[德國賠欵與法比]  
　　十五日巴黎電　晨報載稱據柏林來電德意志銀行總董議商請英倫銀行擔保德國六個月内付比國七千萬金馬克德意志銀行允以此數分十八個月付與英倫 
銀行 
[國際勞工代表抵德]  
　　十五日柏林電　國際勞工代表圑内有英荷法美代表現抵柏林擬調查德國財政政治現局代表圑今日 
與德國勞工領袖協商賠欵事 
[荷女皇行抵瑙威紀]  
　　十五日瑙威京城電　荷女皇行將抵此人民大歡各街道滿懸旗綵 
　　十六日瑙威京城電　荷女皇今日由瑞典抵此瑙威皇及后同出奉迓荷女皇乘車入宮時市民歡呼之聲 
不絶 
[俄國慶祝秋收]  
　　十六日柏林電　莫斯科慶祝秋收登塲時全俄行政會會長宣稱本年秋收共得四千七百萬噸振濟委員會故已裁撤現議開始運穀出口 
[各國近事紀]  
　　十五日里加電　前二十四日内蘇俄盧卜之價大落昨價每三千九百萬枚合英金一鎊今日增爲四千四百萬枚 
　　十五日里加電　莫斯科消息商部官員多人連總長在内被控納賄舞弊均已就逮 
　　十五日柏林電　達姆斯太地方墨克斯氏之大化學廠失愼估計損失約數百萬馬克該廠所存之鴉片値價甚巨均經保全 
　　十五日巴黎電　海員罷工二十三小時之舉定明日 
修改商船服役八小時規則之命令發表後實行 
　　十五日亞姆斯特丹電　近有某輪船中國練習生一人爲華僑秘密會名三指者殺死警察已捕獲兇犯並圍搜 
華僑寓區搜出軍械等物 
　　十六日香港電　中英商業聯合會宣稱何東爵士　爲該會名譽會長一節傅之過早爵士並未接受此任且與聯合會無關係 
交通大學無線電 
[美議院否决禁止顏料進口]  
　　華盛頓電　兩院聯合會决定禁止顏料進口衆議院不贊成多數票决將稅則案退回聯合會囑其承認取銷顏料禁令並將苛性加里列爲免稅品之修正文此案因衆議院之爭持能否於本届開會期内告成尙屬可疑惟參議員梅根白氏稱參議院可贊同將聯合會之爭點迅速解决 
[美衆院通過稅則案]  
　　華盛頓電　衆議院現以二一○票對九○票通過兩院聯合會修正稅則案之報告送交參議院下星期此案可望最後成立 
[美俄之通問]  
　　莫斯科電　美國前曾非正式詢問俄國願否歡迎美國化學委員團俄國現牒稱蘇俄願與美國正式談判此事 
[美國消滅棉蟲之調查]  
　　華盛頓電　密西西譬州韋廉士氏在參院講農部之科學方法皆未能戰勝棉花果蠧蟲棉農惟有仍依賴新科學及中央政府之調查以制此蟲害云 
[美路工潮之談判]  
　　芝加哥電　鐵路工場技匠之領袖稱除五卞餘路贊成單獨談判外現又有數路電致工圑表示願即開談判之意 
[法德西德之談判]  
　　柏林電　據法國半官性質之通信社消息法總理普恩賫料賠償委員會將宣佈德國故意不與比國議定辦法及不繳欠欵之事實但德國輿情對此消息隠忍不辯比國現願再開談判覓一折中辦法 
　　柏林電　德國官場消息德國與西班牙之談判現已中止因西班牙不尊重最優惠國待遇之條欵也但德政府仍希望在現約滿期以前再開談判 
[英相之行動]  
　　日内瓦電　前料英相喬治將於下星期抵此擔任國際聯盟議會英代表圑領袖之職務茲悉英法總揆因近東政局日形發展能否來游日内瓦現尙未定 
[各國近事紀]  
　　倫敦電　英國皇家飛行隊之將士數千人已由蘇桑 
浦頓起程前往美索波太米亞服役 
　　那泊爾電　意皇患寒熱病頗劇 
　　倫敦電　據君士坦丁消息阿德里亞諾波爾境内發生叛變人民推翻希臘治權 
　　舊金山電　日本領事大會議昨已開幕據稱未討論日僑入境事 
　　諾馬電　據可恃消息北極探險家阿孟森氏今年不擬作穿過北極之飛行 
[公電]  
　　蔡成勳通電　各報館均鑒本月五日夜省垣永和門外駐紥軍隊兵士二十餘名因聽奸人勾煽持槍離隊意圖鬧餉成勳事先聞報當卽分派軍警嚴密佈置一面抽調隊伍分途彈壓風潮登時平靜次日卽將查有嫌疑兵士從嚴懲治辦理業已妥竣當時以少數之兵圖謀未遂自可無庸通電宣佈乃頃閱京津各報載有九江電訊稱成勳舊部譁變一連肆行搶刧被害者六十餘家損失者八萬元受流彈傷者十餘名等語殊堪駭異報館有聞必錄無足深責但事實具在何可厚誣究係何人故意造謠淆惑觀聽妨碍名譽應卽派人澈底查究誠恐以訛傅訛用特通電聲明統祈亮察蔡成勳寒印 
　　盱眙各公圑電　申報新聞報轉北京大總統國務院内務部陸軍部司法部曁安徽旅外各同鄉鈞鑒撤任知事王警鋕抗命叛法迭經通電呼籲並議决罷市罷稅暂與偕亡詎王陽日潛逃赴蚌復於寒夜回縣假防軍威力脅迫新任向知事離盱更賄串地痞電誣正紳全縣股慄不知死所特再電乞援萬懇俯賜拯拔無任叩禱安徽盱眙縣教育會商會農會財政局城區圑防總局二十四區圑防分局學校聯合會學務委員會學生聯合會旅外學生改進圑同叩删印 
國外要聞 
[德國特約通信（王光祈八月一日柏林）]  
　　德國最近生活（二） 
　　記者昨函曾謂德國近來生活陡漲較之戰前增至百倍以上較之去年亦漲至四倍以上一般德人丁此困境大有民不聊生之慨而吾外國人之僑居德境者處此變局其情形又如何當亦爲讀者諸君所樂聞也 
　　德國物價雖較戰前增漲百倍而同時馬克價値較之戰 
前亦跌至百倍故外國人之僑居德境者若以外國貨幣隨時兌換馬克使用則今日貨物之價率對於外國人恰與戰前相等不虧不賺本無大利之可言（惟去年冬季則爲例外因其時馬克業已大跌而物價尙未大漲 
故外國人在此乘機購物者頗獲大利）然在德國人民視之終覺馬克跌落外國人在此大得匯價便宜須設法挽回利權在政府方面則有人主張凡外國人居留德境者每月須抽消費稅若干其率以四個金馬克爲度其計算方法則按照戰前匯價譬如戰前四個金馬克約合美金一元則現在美國人之在德國者每月須納美金一元又如戰前四個金馬克約合華幣二元則現在中國人之在德國者每月須納華幣二元其餘英法各國皆以此類推每月繳納金鎊法郎若干惟此種辦法涉及國際關係設使他國亦以此法對付德國僑民則其有妨德國國外發展不卜可知况德國一切間接稅外國人均已於事實上一律負擔今更於間接稅之外徵以消費稅於理論上亦不甚圓滿故此事雖討論已久而終未見諸實行同時社會方面亦欲設法挽回匯價損失無使外人得占便宜因而各家商店常有外人購物特别加價 
之舉譬如記者去年旅居Frankfurt　A·M時該城正街之上有大商店二對立兩旁其中組織頗似上海之永 
安先施兩家其一業已對外國人加價百分之五十如物 
 
 

Page 7

 
 
價係一百馬克者則外國人當出一百五十馬克每種物品價單上皆書兩種價目記者常在該店購明信片若干卽曾依例大捱竹槓也然其他一家則對於外國人又未加價於是外國人購物者遂相率趨此而不趨彼矣現在德國一般人民多無購買能力各家商店貨物騰積多仗外國買主撑持門面若一加價則外人不來生意更將蕭條故此種自由加價苛待外人之方法亦不能通行此即政府與社會方面欲挽回利權而尙未得其道之情形也惟外人居此亦有由法律方面規定應加倍納費者如外國學生之在各大學肄業須加納學費數倍之類是也亦有由社會方面相約應加倍納費者如旅館之類是也以上係就一般外國人而論若中國學生之在德國者其情形又有不同第一他國人之在德者多係生產謀利而中國學生之在德者多係消費送錢只有損失並無贏賺第二中德和約德國政府曾有願助中國學生之言第三中國人之窮殊不亞於德國然中國學生素來大方中國使館更爲灑脫雖有此三種特别情形並未嘗一次利用所有增加學費等事中國學生皆與英美學生並肩而立此種犧牲精神實非西方人所能企及者矣 
　　吾人日常生活不出衣食住三事此三事之中衣之爲物可以一度購製便可使用數年故德國衣服漲價尙與吾人關係較淺其最重要者當推住食二事今請論述如左 
　　㈠住德國因戰爭中停止建築故近年頗鬧房荒因而尋房一事甚感困難然外國人則爲例外倘在報上登一廣告大書『外國人尋房子』數字房子便可立刻到手其故無他因外國人能多出租金也惟房子雖易尋得然政府准住與否又爲另一問題故凡外國人居留柏林者皆先須赴外交部得其許可然後再到房屋總公所領取執照旣得執照之後再到房屋分所簽字警察分廳報到始能取得旅居柏林之資格然居留雖已許可究竟准其居留許久又係另一問題即德國各處人民若欲居留柏林者其期限長短官廳方面皆常有一定限制若逾一定期限須費特别手續始能獲得久居之權德人尙且如此而况吾輩外人然中國學生對此則又爲例外此則不能不感謝德國外部之優待當中國學生到柏林後可先到中國使館領一護照價五十馬克（但該護照有效期間只爲一年次年再領新照再出五十馬克）更由使館給與介紹信一封轉赴外交部即刻便可領得居留許可證並註明『能住許久便住許久』字樣此實爲不可多得之特典旣得許可證後然後再赴房屋總公所房屋分所警察分廳等處一日之中便可一切了結否則跑來跑去非一兩星期不能辦妥也現在柏林房金每月由四百馬克至一千馬克之譜只合華幣二元至五元之譜若在中國此種房子此種家具每月至少非三千元不辦也吾人在此只有房子一項大占便宜至於食之一項則較中國爲貴並無便宜之可占矣 
　　㈡食德國糧食中如茶葉·可可·加非·白米·猪油等等之從外國輸入者其價須合成外國貨幣再加上運費其不能廉於中國可以想像而知其由本國出產者譬如猪油現在每磅一百馬克約合華幣五角諸君試思以五角大洋買得十二兩猪油其得謂之廉價乎此外牛肉每磅八十馬克（約合大洋四角）菠菜毎磅十馬克（約合制錢七十文）黑麫包每磅五馬克（約合制錢三十五文）馬鈴薯毎磅七馬克（約合制錢五十文）白灰麫每磅十八馬克（約合制錢一百三十文）白糖毎磅三十二馬克（約合制錢二百二十文）故照以上各物價値而論並不廉於吾國有時且較吾國爲貴也在飯館吃飯其價至不相等在此處只需三十馬克者（如歌德街三十四號之飯館是也柏林中國學生多就食於此）而在他處同樣之菜則需七八十馬克其相差有如此之遠者日前德國新聞記者某君宴記者於某飯館同座有前任中國領事某君共計三人只吃一片猪排幾顆豌豆一盤淸湯兩盃白酒一碟糖糕幾根馬鈴薯絲而其結果乃費去六百五十馬克約合大洋三元左右在中國至多一元便可辦到即此一例已可想見其不廉矣倘留學生中有在德較久與居停主人感情甚好者便可自購自烹旣便宜又適口極爲合算然此種自烹機會不甚易得故吾國留學諸君仍大半就食於店中也 
　　由此觀之德國生活情形與吾國相較實住廉而食貴並無大便宜可占不過吾輩來此原爲求學而來不是占便宜而來雖貴何傷而况其貴尙不及英美法日等國乎諸君讀吾通信至此必須急知究竟德國生活每月需用馬克若干然此問吾不能答因現在馬克及生活皆一日千變吾但能下一槪括之語曰若能每月預備華幣四五十元便可立於不敗之地也 
國内要聞 
[北京特約通信（危言）]  
　　國會前途之危機 
　　兩院之繼續第二期常會已定於十八日閉會計第一届國會自成立至今亘十年之久而能行閉會式者此爲第一次矣夫自此次恢復多開憲審少開常會未提一件查辦案即質問案亦除江蘇七百萬公債一事外他無所有議員飽嘗憂患又處此轉喉觸諱之時較民二民六態度大見安靜然以聲光言亦不免有弩末之歎但前途茫茫將來之一會期能否保其終始則今日尙說不定蓋不獨軍閥方面意不可測也即國會之現象以觀亦有可抱危慮者 
　　憲法審議會開會十餘次所通過者爲省得制省憲省權取槪括主義而「縣制如何規定」之問題則討論三四次迄無結束縣憲之說國憲中詳定縣制之說聚訟紛紜縣本無憲可定而提此案者乃出於反對省憲之分子其爲抵制之計已不待言縣爲省之所轄旣許定省憲則詳細規定縣制者當然在省憲中無由國憲越級代謀之理而忽有此說且亦出於反對省憲之人則欲以此打消省憲之效力又至明瞭當此次開會以前省憲問題在國會中幾成一致如民六反對省制加入憲法之研系亦由其近數年之唱導一致趨向於此且主張尤較他部分爲堅决故省憲省權兩端直由大多數通過其持反對論者但在軍閥幕中人物耳（如郭某李某皆督軍幕僚）至最近數日則縣憲與縣制在國憲規定之言其力持之者爲素不知名之黄佩蘭與丁佛言輩苦相抵而王敬芳則由前之反對省憲從而主持之其向來擁護省憲之籍忠寅藍公武等則噤若寒蟬不發一語據知内幕者所述謂自吳佩孚表示反對聯省自治直系各督從而和之國會之某某等分子有往來京洛道上接洽者已與吳氏有所密商以設法打消省憲自任如北京提倡省自治最久最力之某報主任且爲某系著名議員之某氏至今仍在洛陽未返而其同志之中竟有赴洛至六七次者彼輩與王郭諸人向爲同一黨系今之所爲殆令人有許多注意之價値蓋仍不外民六聯絡督圑之故智也然湘有省憲粤浙亦主省憲即奉亦然誠恐因此以挑撥聯省問題之反動於統一上生一大障礙或因此以惹起戰爭致憲會於此紛擾中有無疾而終之危險亦未可知也此一事也 
　　復次則民六民八之爭至今未已自前月底大鬧以後風潮漸似平息前數日所聞聯歡社派（即南溝沿六十九號）與非聯歡社派（即頭髮胡同之新機關）已呈分裂聯歡社派多係不易遞補之分子已可於政治討論會棲身但以前報載之條件（即公推委員長之類）爲轉身地步然非聯歡派之謝持焦易堂諸人則並未與聞且亦不贊同其條件而仍堅執否認現局之主張至於聯歡派之内部則一部分爲候補第一之人則提出議員與顧問（政治討論會未成以前民八議員皆爲公府顧問）交換條件欲使同選與區之年老議員自行辭職改受顧問而以議員之缺畀彼曾向黄陂提出一次黄陂謂院内問題只須君輩能自商妥我無成心然年老之人未必即肯與之交換至今仍在未决中但此種主張之分子實任十人以外一部分爲輪補不到之人則對於政治討論會爭一簡任之資格謂委員宜簡任待遇可由此或分發各部或分發各省以自展其政治之抱負亦已迭次交涉大約可有達到目的之望以此種種是以最近憲法審議會開會兩次衆院開常會三次參院開常會一次民八派皆未加妨碍然昨日下午民八分子若干人在公園開會謂近來兩院都能成會憲審亦成實不啻我輩之失敗今後仍宜奮鬭下去切勿隳於半途因决定兩辦法㈠大家出席㈡妨碍民六分子之出席决於次日憲法審議會時行之於今日正午十二時在南溝沿集合一時後同往然今日衆院先有常會解决浙直贛災振問題衆院人數早已足額而一時左右民八派梅寳禨賈述堯等十餘人麕集衆院門外襟佩紅布徽章上書「國會議員」四字演說其民六民八之旨趣遇有議員到會則攔阻之不使入門參院議長王家襄即在被阻之列以是參院議員之到會者只五十三人不能足數而當阻人入院之際院内警衛旣不能管及門外院外之地方警察又嚴守中立熟視無覩蓋民八派早與地面接洽請其保護地面亦聲言不問國會法統之爭也但有人言及謂民八分子與有力之軍閥實有默契地面上之保護即由有力軍閥之先容而護法分子某氏則自入京以來與楊度過從殊密實有一種互助之接洽胆同床異夢一則欲貫澈其護法主張一則藉國會分子之手以使之自殺今日之再接再厲尙带此黑幕在内則將來之危險不在六八之爭而在利用機會以破壞者此又一事也 
　　至最近閉會之頃參議院有爭議長之人多至十數飲食徵逐業已開始尙不知競爭如何結果又第一班滿期之八十一人中連任者只八人其餘則爲將來之位置問題亦曾開談話會一次請王家襄出席有所要求亦國會中近事之可記者然無關前途之利害故不著於篇（九月十四日） 
[王代閣之總辭職]  
　　唐閣案作一結束 
　　唐内閣同意案經衆議院議决退回後其咨文已於昨早送達公府文云衆議院爲咨復事本年八月六日接准咨開案查大總統選舉法第五條有國務院攝行職務之規定本大總統現已另案辭職應先援照約法第三十四條提出國務員案徵求貴院同意茲擬特任唐紹儀爲國務總理除特派委員出席說明並先行派署以維現狀外相應咨達貴院依法辦理可也復於八月二十四日又准咨開案查本大總統辭職已分别咨行兩院在案現在國會公决尙稽時日亟須先期組織内閣俾負責任所有前次提出總理請求同意一案應請將援引總統 
選舉法第五條之理由代爲删去並迅速定期開會公决相應咨請貴院查照辦理爲荷各等因本院於本年九月十三日提出大會當由政府特派委員說明復經議員之質問此次提出唐紹儀爲國務總理曾否取得本人同意當據特派委員之答覆政府已兩次電達唐君尙未答覆云云僉以政府事前旣未得同意於本人自無庸徵求同意於本院應將原咨退還經多數可决相應檢同原咨兩件一併咨覆可也此咨大總統云云現内閣本係代理唐閣之名義唐閣旣經消滅現内閣當然出於總辭職故昨日（十四）國務會議討論例案數起將商議總辭職事而張耀曾適至蓋張鑑於四周形勢不佳遂不待總辭先行單獨辭職於昨晨携带辭呈入府面遞黄陂旋於十一時赴國務院出席國務會議報告辭職情形謂本席素來主張組織混合内閣容納各派健全分子以促成全國和平統一唐少川於政治上原無甚可指摘之點今聞國會確將同意案退回唐閣旣不能成立本席認爲政策不能實行當然與同進退故今晨已將辭呈遞交總統不得不出席報告云云言畢卽退出會議回至法部結束一切同時另致西南一電文云雲南唐省長成都劉司令貴陽袁省長均鑒前辱電賀備承關愛心感無旣耀曾此次入閣並希望唐君紹儀就總理職意在調和南北統一國家化兵氣爲祥和登人民於袵席昨日衆議院開議唐閣同意案業經退回耀曾認爲平日政見不能實行刻已呈請辭職但身雖下野對於諸公主張仍樂盡力贊助俾克有成恃愛凟陳諸布鑒察張耀曾叩鹽云云張耀曾退出閣議後盧信亦起而致辭略謂鄙人久欲提出辭職惟以農次無人難於交代是以遲遲至今今衆院已咨還唐閣同意案鄙人亦不能再待惟有卽日辭職所有部務暫行交代於農部首席參事最後王竉惠起言謂我等同爲唐閣閣員唐閣不成不能一二部獨辭大家當然連带總辭職各閣員均無異議遂决定總辭依例由秘書廳備辦呈文其文云呈爲籲懇辭職事竊竉惠等忝襄國務月餘於茲無補時艱深虞隕越現在唐總理案巳由國會退回内閣亟宜改組寵惠等義同進退理合籲請俯鑒下忱一體准免本職另簡賢員以維大局不勝屏營待命之至各閣員無修正當卽令秘書繕稿全體閣員一律署名卽於下午由王氏親自濟往公府面遞黄陂當即收受王代閣自此遂告一結束至新内閣之產生卽在今明日間仍由府方依照預定步驟先以明令派王氏署國務總理俟國會第三期開開再行提交同意王氏對此業已允諾惟閣員問題前日所傅名單僅爲府方與王氏兩人所擬議在未發表以前自須經過一番徵詢本人同意之手續昨日閣議散會後王氏卽驅車四出分别接洽聞其結果凡舊閣員之聯任者俱已表示承認次長中之升任者孫丹林一人不生問題湯爾和大約願幹惟法次羅文幹財次張英華尙在極力謙辭農商高凌霨則遠在天津雖經去電迄未得復故截至昨晚止新閣員猶未能認爲齊備也又國務秘書長一席自林步隨轉任幣制總裁後王寵專擬以吳佩璜繼任該項命令昨晚始發表吳氏已於昨日下午三時先行到院當卽延見各科處主任全院無不稱怪吳諮詢辦事情形畢旋即離院定明日實行任事又院秘書廳帮辦兩缺昨日亦經王氏以院令委派楊天驥李書城接充「附張耀曾單獨辭呈」呈爲瀝陳下忱懇准辭職仰祈鈞鑒事竊耀曾猥以凡材遭逢世變備員樞府無補艱虞自民六去官以還國中日益多故念匹夫之有責覬大祲之一淸奔走頻年補苴寡效茲幸人心悔禍輿論有功國會續開總統復位此誠我國家剥極將復之機當國者轉危爲安之會也耀曾也愚以爲時會不常有而因應貴得宜年來政象泯紛黨爭愈烈事實所在無可諱言雖或無黨之名殆無不黨之實情感利害日以睽離終釀成今日分崩離析之局爲今日計惟當因病予藥不當諱疾忌醫誠能本大公至溥之精神啓相携共進之軌轍調和衆異以歸大同統一之規庶其在是苟不惟其實而惟其名則主超然者或利以排異己言統一者或適以得獨裁公誠未孚名實互異何以挽垂危之局勢收已散之人心前事有徵非敢億逆故於垂詢之際敢陳一得之愚以謂今日内閣之成宜主聯立混合之制期有以締結南北溝通閣會維繫内外泯除異同區區愚忱幸蒙嘉納比顏前總理惠慶受命組閣徵及耀曾守其硜硜未敢冒進迨奉明令任唐紹儀爲總理閣員之選又及於耀曾雖以調劑之難未慊平流之進而我大總統維繫南北之盛心固已昭示中外耀曾聞命之餘竊自揆度非不自知其不克負荷而不敢辭者誠當法統絶續之交正靖人自獻之日幸冀行其所志以報效於萬一也奉職以來於茲逾月力小任重變劇才疏寸效未呈諸艱並至内則租庸已竭百僚怨恫外則軍民相持萬方鼎沸而耀曾未敢謂難者以爲度支可均睽疑可解假以時日其效自見也失職者肆其挑撥生事者肆其詆誣横議之來於今爲甚而耀曾未始爲意者以爲自反而縮何恤人言是非之公久而自定也抑尤有進焉者紀綱久墜命令不行中樞退處於無權各方且進而干涉然耀曾尤未敢遂懷退沮者以爲憲典告成政府鞏固秉信執法奉以周旋自有以起衰而救敝也凡此自信之愚孤往之過妄欲謹出處進退之節而不敢以成敗利鈍爲心誠懼小有蹉跎重負知遇乃者衆議院昨日開議對於唐總理同意案未予投票决將原咨退還是國會之意别有所歸總理之人自當改任繼此組閣之祈嚮非耀曾敢知而揆之憲政常例閣員自當與總理同其進退耀曾孤衷已竭微尙猶存惟有仰懇大總統將司法總長署職即予罷免俾遂初衷而符慣例耀曾身雖在野忠豈忘心苟利國家敢憚艱險得全其不茹不吐之性或賢於旅進旅退之爲所有懇准辭職下忱敢以瀝陳伏乞大總統鑒核施行無任悚惶迫切之至 
[衆議院通過浙直贛賑災案]  
　　昨日（十四）衆議院第二期第七十三次常會議長吳景濓主席延長時間迄下午一時二十五分檢查到院議員已足法定人數遂宣告開會先簽定新到院議員席次次即討論第一案「浙江先後兩次風雨爲災受害綦重請卽咨達政府迅令地方長官先辦急賑一面撥欵救濟案」議員傅夢豪等提出大多數贊成議决依院法第三十七第三十八兩條之規定向政府提出「賑濟浙江各屬建議案」主席又以第二案「直隸兵災地方速籌救濟建議案」（議員鄧毓怡等提出）付討論馬驤主張改爲「急賑直隸各地兵災建議案」又有主張改爲「順直熱被災各地速籌賑濟建議案」主席以後者付表决多數通過主席臨時提出「江西兵災賑濟案」王楨謂水災人力不可抗拒兵災完全爲軍閥所釀成與其日言賑撫何如打倒軍閥撤退客軍近年被兵省分觸目皆是賑濟不免有顧此失彼之虞楊時傑謂江西受災爲一種特别現象應作特種辦法馬驤謂近年全國各地無處不受兵災不如改作「全國兵災地方賑撫建議案」李式璠主張改作「全國被災地方建議案」又有改作「江西被災地方撥欵賑濟建議案」湯松年謂今後兵災年年皆是處處皆有恐賑有不勝賑之一日主席以「江西被災地方撥欵賑濟建議案」付表决贊許者多數通過劉彥又臨時提出「救濟湖南各地災情案」正在討論時余紹琴提出 
調查全國各省災情一律救濟以免偏枯於是議論紛紜不一毫無結果主席宣告已届開憲法審議會時間遂散會 
[劉成勳請張英華阻止援川]  
　　劉成勳近有一電致張英華内述川省此次兵禍經過並欲藉重張氏阻止鄂軍援川之舉原文如下計違英度倐忽年餘引企光儀祇增飢渴成勳軍符忝握待罪蜀疆値此法統恢復方慶統一可望不意楊子惠薰心利祿獨懷異心乘甫臣下野川軍善後會議將開之時輒敢悍然發難肇釁搆兵首向駐防忠縣之一軍部隊施以猛擊一軍爲避免戰禍退讓再三彼復併日窮追不間晝夜旬日之内糜爛至十數縣調停呼籲槪置不聞當戰端旣發主政無人成勳被川軍全體公推暫攝軍民兩政爰徇諸將之請武裝調和該軍復向我迎擊置地方於不顧不得已實施討伐分道進攻幸將士一心得以短期削平暴亂渝瀘旣下進佔長涪近復收復雲萬直搗夔巫亂軍或被殲除或悉投降方期早晚肅淸迅籌善後不謂子惠於敗竄之餘又復揑電京保洛鄂要求出兵爲其援助以彼好亂樂禍破壞和平當在國人共棄之列絶不致再揚凶燄所慮交通阻隔彼得以一面之詞施其熒惑若竟爲其所朦必致延長戰禍惟兄洞悉川情素持正義所冀鼎方眷顧於曹吳兩使及府院各方婉爲疏解俾期奸謀揭破川亂早平庶得乘此新機以進謀國家之統一豈惟川人深叨大惠卽大局前途實利賴之矣川鹺賴公主持得維繫於不墜迄今蜀人追思遺範久而彌篤刻下渝城旣復渤海離職軍民公意以吾川旣力趨於統一之途運使一職允宜恢復統系不能再事更張羣思藉重長才請求復任未審吾兄能曲徇衆意再爲屈就否特爲奉商並速大駕俟得金諾再當專電中樞請以明令發表執事關懷川局諒不恝然置之敢布寸衷竚候明教劉成勳叩 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[特種國庫劵已生波折]  
　　張英華自代理財政部務以來即有發行一千萬特種國庫劵之計劃已於日前分别與國内外銀行團接洽内國銀行方面表面尙無何等確實表示伹確有一二銀行願單獨承受此劵此一二銀行自與張氏有密切關係可不待言微聞承受此劵現欵之來源却不在京而在滬津漢渝等處至外國銀行圑態度不獨冷淡而且表示種種懷疑聞其要點有二㈠凡整理公債所有擔保品係整個的而非各别的故七年短債雖届期滿而其擔保品是否可移作别用正爲問題㈡俄國賠欵關係各國際前此指定此項賠欵爲七年短債基金時曾通知各國駐京公使得其同意此次如移作庫劵擔保自須按照前項手續辦理故外國銀行團之表示有二㈠須安格聯具一聲明書證明提用此項俄國賠欵之一部於公債基金全部不致有妨㈡事前須得各國公使同意張氏對此自不免怏怏重以節關在邇急不暇擇聞擬先繼續發行兌換劵三百萬以渡節關 
[北大學生挽留蔡校長]  
　　北大校長蔡元培近因感於教育經費困難國立八校仍無開課希望迭次辭職政府旣不照准又無切實辦法遂於十一日聲明與北大脫離關係北大學生聞此訊後特於昨日（十四）上午九時在北大第三院大禮堂召集全體學生大會當卽推出主席共同討論議决挽留辦法五條如下㈠公推代表二十人卽日到蔡校長家中作誠懇之挽留㈡請政府慰留蔡校長勿任其辭職㈢請求校長團·八校教職員代表·及八校學生一致敦勸蔡校長請其勿與北大脫離關係㈣發表挽留蔡校長宣言㈤最後一步全體學生前往蔡校長家中挽留繼復討論北大讀書運動會之組織議决暫分文書庶務交際三股當卽推出六人爲籌備員並由主席宣告散會所推出之代表二十人於昨日午後一時至蔡元培家中實行挽留首由學生代表謂同學聞先生忽然宣告脫離北大關係不勝惶惑因北大近年來於國家文化方面所以有些微之貢獻者人莫不知其爲先生之力而先生忽然宣告脫離關係其影響於文化前途殊爲重大又先生爲北大全校之領袖驟然去職必令學生讀書亦將蒙其不利况先生在校長圑中曾表示個人可以犧牲校務不能停滞乃當其他七校校長並未宣言與學生脫離關係之際而先生忽單獨發表與北大脫離關係宣言此眞學生等所大惑不解者了今日學生全體大會議决結果一致請先生打消辭意收回脫離北大關係之宣言否則將全體來此挽留云云蔡氏謂諸君代表同學來此挽留個人實探感謝余此次辭職之理由固因教育經費問題困難無從維持其實余亦頗欲藉此稍事休息以研究余所愛好之學術至於發表脫離關係宣言並無何種之意義蓋與八校校長之辭職宣言同其性質且余深信本校之組織足以維持現狀卽余不管事亦無甚妨碍又教育經費問題日内當可解决斷不致使同學長此無書可讀云云學生代表復再三申述同學誠懇挽留之意堅請蔡取銷脫離關係宣言蔡始終以不便取消爲詞最後鑒於學生代表意思之誠懇乃謂㈠脫離關係宣言無關重要八校校長辭職問題一旦解决則此項問題亦隨之而解决㈡個人復職間題自當與校長圑取同一行動果政府所發之教育經費能令其他七校比較滿意時則個人當卽復職學校亦可早日宣告開學各代表聞蔡氏如此答復遂亦無言乃相率告辭而出 
[八校教職員奔走校欵]  
　　曹錕願助八校經費 
　　昨日（十四）下午四時國立八校教職員代表在美術學校開聯席會議首由主席程時煃報告略謂據教育部非正式電告高恩洪約定本日發給之十二萬元僅領到十萬其餘二萬尙無消息同人應取如何態度請衆討論致於各方面進行情形同人是否亦應隨時應付亦望研究又向國會請願彈劾交通總長高恩洪案請願文業經起草修正完畢即當淸繕不日提出國會正式請其彈劾又聞曹錕巡閱使有電來京願援助教育經費同人亦應討論報告畢先討論經費問題僉以高恩洪之失信已不止一次此次失信原在同人預料之中不過王寵惠氏已允於本星期六有切實答覆非得其答覆後不便决定態度故此時自應仍取嚴厲態度致於外間喧傅曹氏援助教育經費之事同人於未得正式確實消息以前尤不便表示暫不置議次又討論湯爾和次長回任間題與教育經費之關係僉以湯氏前此宣言非二十九萬元經費有總稅務司正式承認照辦不能認爲確定今總稅務司並未正式簽字承認僅由大總統指令了事似尙未確定湯氏旣允回任其中必有把握同人應即與之接洽以明眞相於是一致議决由本會派遣代表八人與正副主席共十人於今日（十五）上午十時往見湯氏非正式的與其接洽關稅問題及積欠問題次又討論本星期六王寵惠答覆關於經費問題之件僉認王氏雖云彼時當以電話相約誠恐彼時代表四散不易招集不如由本會先與王氏約定較爲利便乃議决由本會公函王氏約其於星期六日上午十時相見最後北大代表提議北大校長蔡元培氏宣告脫離北大關係北大教職員會議已决定一致挽留並希望七校代表亦一致起而挽留故望提出討論僉以蔡校長爲教育界重要分子自不能任其脫離惟本會同人前次對於八校長宣言離校已去函挽留並責以大義今蔡校長亦宣言祇要政府能發三個月經費八校校長之辭職問題可以解决彼本人亦可取消前議則無庸另行挽留一俟經費問題解决校長辭職問題亦當同時解决此時可暫取靜穏態度至下午六時宣告散會「附曹錕致王克敏願助八校經費電」『頃聞京内各學校以經費積欠過巨各校教職員深感困難現有自行解散之議非速籌發三個月經費不能維持現狀事關教育前途我輩亟應設法竭力挽救庶免莘莘學子曠時廢業現聞已由交通部籌備十萬元尙不敷一月之用茲由錕在京保兩處勉凑十二萬元先發足一月經費已託常朗齋兄押運赴京接洽一切其餘二月經費除分電王總理高總長張署長竭力籌措外務懇迅速設法救濟凖於十日内如數籌足繼續撥發以維學務不勝盼禱之至馳電奉達佇候賜覆曹錕元（十三） 
[學制會議與湯爾和]  
　　教育部舉行之學制會議原定本月十五日在該部開會現以會員報到者尙未足法定人數特再展期五日並發出通告其原文略謂本部學制會議原定十五日舉行現因會員報到者尙未足法定人數茲展期五日凡已到京會員自本月十六日起至二十日止每日下午二時至五時務希至西單手帕胡同本部學制會議事務所報到爲盼 
　　湯爾和氏因見教育經費問題已有解决之端倪原擬即日回任嗣以有某項關係前日（十三）下午又表示須再待三數日始行到部聞湯氏對於學制會議頗抱一種希望日前王寵惠氏因某項問題與湯氏接談湯曾切實對王要求謂本人俟時機到來即當回任視事惟學制會議中之聘任會員十五名必須待本人到部後始可發表王氏已面允之查學制會議中之聘任會員十五人業經教育部派定者已有六人黄炎培汪兆銘等均在内其餘九人教育部已擬留三人給國立八校聯席會議代表但不願其以代表名義列席僅由聯席會議推定後再由教育部延聘其餘六人卽爲湯氏所要求者外傅謂湯氏之意欲藉多數己派之力以貫澈其廢止全國專門學校案現因各種凖備未了故未到部而預定今日開會之學制會議亦因而延期未知確否又聞蔡元培等前次擬在濟南中華教育改進社提出之案前因時間不足及種種關係而未提出者前日業已送到教育部其中亦有主張廢止專門學校者惟措詞則謂國立大學無所不包並無所謂分科大學僅省立大學可以設分科大學云云而京中各國立專門學校當事者則以此案關係極大已預備爲鄭重之討論故將來學制會議如議及此等問題時必有一番之舌戰因之現在各專門學校方 
面對於湯氏之行動均極端注意 
[商會代表之裁撤常關談]  
　　常關需索留難商人備受痛苦其弊害亦與釐金相等日前關稅研究會在財部大樓開會討論常關問題財部方面委員以常關與馬凱條約第八欵第八節極有關係果令一旦廢止將來推行銷場稅時必無機關以作樞紐窒碍極多因極力主張存在但據某商會代表意見則極力主張撤廢茲錄其關於此事之談話如下彼云常關萬無賡續存在之理緣現時常關本關計四十三個本關之下再設數關及十餘分關分關下又有分卡綜計分關分卡約三百四五十所此外通商口岸五十里内例設常關一十九所足見常關局卡遍設國内處處阻礙貨物通行此種内國稅關制度歐美二百年前有行之者至今廢除殆盡吾國何獨存此秕政妨害商民當此討論廢釐之際財部設仍堅執其說勢必惹起全國商民反對激成他項風潮恐將不免甚望此案在關稅研究審查會中無形打銷一致主張釐常兩裁對於銷場稅樞紐機關另想辦法不與常關存留問題混爲一談斯誠吾國家一大幸事再杳常關每年收入其在海關五十英里内常關劃歸外人管轄者約五百餘萬元五十英里以外各關共收七百餘萬合計不過一千二三百萬元政府毅然與釐金同時裁去一時固受損失然據馬凱條約第八欵第九節内載洋貨在華設機器製造廠者須完納出廠稅其數倍於進口稅即爲値日抽二五之謂將來此項稅收增加多少雖難斷定設能認眞辦去大可抵補常關損失縱有不敷另從關餘項下劃抵百業暗受扶植蒸蒸日上漸可抵抗外貨進口毋令輸入超過之額繼長增高國家所受利益甚大國庫所受損失甚 
小將來終必有取償之日也 
[旅京蘇人反對日借欵]  
　　今日（九月十四日）下午四時江蘇旅京同鄉會幹事會特開臨時會議討論南通張氏向日本借欵事討論結果决定辦法五項㈠呈請府院農部撤消張孝若考察實業專使名議㈡呈請外部通知日使如締結此項借欵不獨江蘇人民難予承認即全國亦必反對㈢電告駐日代使於張孝若抵日時嚴重監視勿令此項借疑成立㈣電告日華實業協會勸其不得接洽此項借疑㈤電告留日學生請其就近監督阻止並聞已推定張相文胡兆沂謝翊元丁錦四人爲代表向政府陳情茲錄呈府院部文如下敬呈者頃據八月三十一號日本東京朝日新聞内載日支新事業提倡一節略謂支那南方有力實業家張謇氏特派束儀章亮元張周壽三人爲代表來到我邦爲自通州至海州土地之開拓兼完成疏水工事商議八百萬元之借欵以前通州土地之開拓已借欵三百萬元賴此而得開拓者僅爲一小部分此次更來借欵辦法與前略異不單是依借欵形式從金利上利益之提携並爲日支實業家相互携手爲經濟的結合以謀兩國之親善此爲南方實業家與從來態度稍異之處也不依政府關係而謀日支親善日本亦早知非由實業家提携不可所以有日華實業協會之設立此次正副會長澀澤子及和田氏得此問題後遂開日華實業協會臨時幹事會與有支那關係的有力實業家協議大體旨趣至極贊成但是實現方法如何始爲最良單依借欵形式乎或結永久的密切關係乎關於此點須十分考慮又南通海州間之土地能棉及稻之栽培地者共有多少亦須詳加研究也支那代表三人現在東京驛旅館連續在日本實業家交涉中待來月中旬張謇令郎孝若氏來東後即可入於具體的協商已云云報章所載雖未可據爲事實然細繹内容代表確有其人債額確有其數擔保確有其地接洽確有其時事屬垂成已可槪見失利用外資興辦實業本企業家之政策亦同人等所歡迎惟此類立約以拓土水利爲目標與領土主權關係至鉅查中國與各國所訂條約不動產不得供債務擔保中國内地不許外人雜居今據日報所載則張謇借欵之舉明明以供通州至海州土地之開拓是其借欵之擔保當然即係通州至海州之土地其勢必至於債務未淸償之先債權人得利用此項名義與事實逕於通州至海州間之土地上實行雜居雖報載情形尙無此種明白規定然債權債務交相利用之結果必係以不動產供債務之擔保必係内地許外人雜居故該日報一則曰不單是依借欵形式且爲日支實業家相互携手爲經濟的結合再則曰結永久的密切關係不已情見乎詞而該日報又載待來月中旬張謇令郎孝若氏來東後即可入於具體的協商云云是張孝若對於借欵一事必將利用考察實業專使名義與日人作契約之簽字以此推論中國與外人所訂條約之限制必將從茲破壞而張孝若乃中央政府派遣人員一經署名簽字於契約之上無異張孝若之行動爲中央政府所承認約成之後利益屬於私人糾葛滋於政府喪權禍國莫此爲甚同人等愛鄉愛國並愛張謇之人格聞此秘約羣爲震驚欲作未雨綢繆彌此失計惟有瀝陳利害仰乞鈞座特頒明令撤銷張孝若考察實業使命並飭下駐日公使江蘇省長一面嚴行監視張孝若在日行動一面停止張謇借欵以保領土而護主權同人等無任屏營待命之至江蘇旅京同鄉會 
[張孝若聲明並不借日欵電]  
　　北京江蘇同鄉會諸先生并轉蘇議員諸先生鑒連日報載京同鄉反對孝若向日借欵云云絶非事實殊爲駭然孝若個人及所任職之實業公司絶對無借貸日欵之事至一二月後前往日本各國係奉政府考查實業之命亦决無受任何私人及公司代表任務之理恐滋誤會敬電聲明家君元電想尙未達請加鑒閱爲禱張孝若删 
[粤漢罷工風潮三誌（漢口通信）]  
　　將有轉圜希望 
　　粤漢鐵路工人大罷工並發生軍工衝突之慘劇各情已兩紀前報茲悉工人受此慘痛後圑結力更爲堅固該路當局雖日日爲破壞工人圑體之謀而工人絶不爲其所動因之路局勸誘上工之計畫未收絲毫效果僅以武裝軍隊隨車開行雖無一定時刻而長短票車一日或可開一二次惟萍鄉煤車則尙停罷工工人以該路恃有研究所工人服務交通並未大受影響對於工人要求自難爲完全之容納且罷工效能旣已减縮而長久不决徒令工人方面受莫大之損失故組織請願圑與交際股一面向當局再爲一度之哀求一面向各界爲同情之呼籲又自立規約凡在罷工期内須各守秩序非有徐家棚總部通告不得單獨上工致碍圑體之動作幸武長各站工人皆能聯成一氣並無越軌行動十二日午京漢南段俱樂部漢陽鐵廠俱樂部兵工廠工人俱樂部揚子機器廠工人俱樂部租界人力車夫會紗蔴四局工人聯合會造幣廠工人俱樂部等三十餘人假漢口法租界永慶里某號開聯席會議籌商一致援助粤漢工人辦法當即决定（一）由各俱樂部及工會組織武漢工黨聯合會限一星期内成立（二）通電全國並海外華僑宣布粤漢路局壓迫工人之罪狀請一致聲討（三）呈請當局撤退沿路之軍隊（四）要求懲辦工蠹張苗二人以平衆怒（五）派人北上請願國會通過勞働法案以爲工友之保障（六）派人赴粤漢路局安慰受傷工友當推定京漢南段代表陳炳生黄玉揚子廠代表周海淸漢陽鐵廠代表趙啓發等四人（七）由各俱樂部 
工會籌措捐欵以救濟粤漢罷工工友之生活（八組織援助粤漢工友宣導圑對於粤漢罷工情形應隨時宣布使各工圑了解罷工之情狀（九）如該路當局不知覺悟再以武力壓迫工人則武漢各工圑同時罷工以爲後援又有數工圑召集會議對於援助粤漢罷工工人議有六條辦法業已呈請各當道體諒工人苦痛飭令分别施行又組織粤漢罷工後援會如三日内尙不解决則聯絡各工團工人爲大規模之游行示威運動刻巳預備旗幟多種三日後當可實現蕭督以該路風潮愈益擴大極不以王世堉及軍警横加壓迫爲然昨特派蔣副官赴路局調查眞相又傅王世堉到署諭令和平辦理王世堉現恐風潮擴大影響於全國交通昨特派人至玻璃廠安慰受傷工人又每人給洋十元以作調養創傷之費現交通部巳派勞之常於昨晚到鄂查辦罷工風潮此後風潮之得平息與否全視勞之能否公正無私耳（九月十四日） 
[江西之軍權與民政]  
　　蔡成勳何剛德皆不能立足 
　　南昌通訊云江西省長問題已由沈寂聲中作急轉直下之勢何剛德見大勢已去無法挽回而社會上又發現一驅何（剛德）擁李（廷玉）之油印品已决計凖備交印於省議會而放多數之起馬砲近日其態度甚爲憤激謂江西人毫無良心聞李廷玉此次由直來贛實爲襄理善後事宜并主張開放主義將各廳道盡予贛人縣缺則外省人與本省人各半以故能博贛人之同情并曾以此意見向何氏表示請其實行何堅執不允謂予在贛已二十年贛人爲予之門生故吏者不知凡幾倘此例一開予簡直難以措手此消息傅出大遭贛人之反感而李氏長贛呼聲遂起爲李設法者原擬先運動省議會將李舉出再電京請下明令嗣以該會議長被議員所包圍此著不易實現故又有主張由各法圑推舉者今李廷玉旣當選爲善後會會長進遷省長亦指顧間事耳惟李因受何之攻擊曾在會場中宣言謂外傅予思奪取省長實無此意不過此來爲贛人圖謀善後因此蔡儒楷之呼聲又起蔡爲贛人曾任教育總長及山東巡按使資格聲望在李氏之上適此時忽又由潯來省故外人疑其意在省長一席惟蔡當教育救濟會開會歡迎時（蔡爲該會會長）亦聲明並無此事而代理豫章道尹曹本章（亦贛人）護理省篆之消息又喧傅於城中矣總據以上情形李蔡兩人雖有此表示但是否可信頗難逆料不過何之必去則已無問題耳 
　　大陸報十日南昌通訊云南昌已成爲各軍逐鹿之焦點蔡氏地位雖能保持至今超過吾人預料之時期但近頗岌岌可危以此蔡氏異常焦灼聞吳佩孚曾因贛人之請電調常德盛尅日率師北歸此電由蔡轉致而常氏則以贛省較爲富庶轉瞬新穀登場稅收正旺不願捨棄據稱常氏已聲明離蔡獨立割據贛省東南境設總司令部於撫州而沈鴻英聞亦以贛州爲根據地與常氏 
携手並將十二師驅回萬安半官消息距省不遠之樟樹鎭已有大批傷兵運到卽此役結果沈氏自稱江西人謂其部下亦多贛籍極宜出任驅蔡之役倘北方之抵抗力不增者渠不難於最短期間進至南昌惟目下窥伺南昌者尙不止沈氏一人南軍許崇智聞已越過閩邊自胡鄉（譯音）侵入贛境刻沿撫水而下與常部業已開戰許閩人似不如沈鴻英之易得贛民歡迎然他日據南昌者必爲處便利之地而有大宗餉源者無疑至南昌五日之譁變果否出於蔡氏陖使以期向人民迫索軍餉外間頗有是說但未證實雖然蔡氏固由此而向中國銀行借得十五萬元省銀行借得十萬元本地商人借得五萬元共三十萬元去所索之五十萬僅差二十萬耳目下省城人民雖已措繳巨欵而人心仍極恐慌事後蔡氏即出私囊四五千元賠償商民損失並於南門附近刼掠最甚之處槍斃兵士兩人以自解按此次兵變縱槍雖多人民死傷損失尙輕亂兵並未縱火當時警察彈壓亦頗得力 
[川中最近籌備之兩大會議]  
 
 

Page 11

 
 
該行依照預擬規程作一度之談話曾畢午餐而散㈡爲善後會議籌備處在總司令部成立劉成勳曾用個人名義通電重慶鄧賴兩總指揮與各地各軍師旅長總商會各法圑各紳耆等宣布發起全川善後會議籌備處之理由其文如下川局糾紛頻年莫解遷流推盪復有今日之戰爭揆厥致亂之源雖不僅一端而其肇亂之總因實由不能袪除私見故其始則猜嫌互起旣乃暗鬭時開終則猝發難端激爲横决鑒觀往事歷歷可徽誰生厲階至今爲梗言念及此能無痛心今茲戰端幸告結束戎首遠竄障害悉除當此創鉅痛深之餘或亦除舊布新之會凡我軍民宜力懲前事之非而協謀善後之策吾川値屢變之後善後之事何止萬端舉其大綱則軍隊應如何留汰改編餉械應如何平均分配財政應如何整理籌畫軍費應如何回復統一餘如教育實業應如何整頓淸鄉治匪應如何進行胥爲切要之圖亟宜及時籌辦成勳愚昧忝領軍民職司所在責任固無所辭而大計攸關措施不容不愼允宜合我全蜀之衆各攄宏遠之規庶詢謀之僉同斯執行之無礙茲特發起全川善後會議籌備處於成都酌調人員籌備其事我袍澤諸公行政當事法圑代表耆舊名賢痛喪亂之靡寗久飢溺之在抱其於上舉各事必有嘉謀碩畫補救將來切望各矢公誠提出議案逕交該處一俟彙齊各案即爲釐定章則彙别軍政民政分期公開大會召集討論成勳個人倘有一得之知亦當臚舉辦法彙同討論但經多數表决成勳在職一日誓當確實遵守次第施行絶不敢稍存自私自利之心再蹈從前崎重畸輕之弊而復致鄉邦於危難亦願我全省軍民各蠲爾詐我虞之見力爲大中至正之謀相與一德同心互爲提挈以置全川於長治久安之域有厚望焉 
[閩軍界目前之兩好音（福州信通）]  
　　王永泉不宣告獨立 
　　王獻臣又有捷報 
　　月前駐紥上游之王旅與許崇智餘部合勢將獨立李厚 
基特派姜可欽以犒師之名前往疏通并携欵二萬元接濟王氏各情略紀前報嗣查姜氏之初確只携上列之數繼以王氏態度强硬無法啟齒又電省增加二十萬元匀期解往王氏始允姜確於旬日前回抵省垣現李對於上游方面業已稍减注意新編第二混成旅旅長王獻臣率隊前抵武平後外間早傅將與許崇智所部開戰前報曾亦紀及惟久未見諸事實且聞王氏有惠州之行開戰之耗遂亦沉寂無聞前月三十日王氏所部之李鳳翔一圑確與贛軍第二混成旅賴世璜所部在筠門嶺澄江兩處接仗歷數小時賴部不支退出筠門嶺王氏卽電省報捷又一消息王氏進駐桂坑以前許李殘部散竄會昌尋鄔等處與武平交界並據探報有潰兵踰界即派李鳳翔带兵兩營並機關砲隊向筠門嶺前進三十日上午九時開至筠門嶺與賴部相遇賴部約千人兩方接仗三小時許賴部不支向尋鄔潰竄王旅劉營所部第五第七兩連奮力追擊所獲頗多李之圑部　即進駐賴之司令部所部則散駐於筠門嶺各山筠門嶺爲贛省會昌尋鄔之交通孔道此地一失則會昌成都消息不通矣 
[潯災民否認馬祖楨行動]  
　　九江兵變前派馬祖楨鄭儒彬晋京請願茲接旅京江西同鄉會某君來函略謂鄭馬日前向國務院遞請願書總理秘書長均因事未見當派某秘書代見比詢當時兵變實情由鄭縷述一切並請轉達某秘書當告以請願書所呈各節殊與各處電文·報紙口氣·並曾密派所查實情多不相符諸位現巳到京則無所畏忌可據實撰一詳細說帖分呈府院總理對於此事亦大憤恨容日再傅見諒能代爲盡力鄭當諮詢同鄉咸謂此乃至好之機會當由各同鄉共擬說明書一件並印刷多份以便宣傅日昨下午九江五邑開全體大會鄭當報告一切說到苦處聲淚俱下同鄉人士無不憤恨現已公决爲羣衆之大請願定星期六上午舉行惟紳商所舉之代表馬氏竟閉口不一言表决亦不起立隨同請願亦不簽名羣衆無不憤恨好在其人見風不順未敢立一異辭恐人多要吃眼前虧也如日後請願馬不隨行同人等亦當另有對待辦法云云又接鄭代表來函略謂抵京後晋謁大總統蒙詢二小時之久當將當日情形陳述一切並請願三事總統云武昌兵變亦只有二成撫卹籌辦商圑一層似可辦到函未并言馬代表之行動似與衆人主張歧異辦事殊爲掣肘其立意與上函略同惟措辭則較含混災民等閱悉大憤以馬某竟違悖衆意置災民於不顧殊屬有負委託特電京否認馬之行動並擬俟其返潯追繳旅費一百五十元茲錄電文如下北京大總統國務院鈞鑒江西旅京同鄉會諸公均鑒前派代表馬祖楨鄭儒彬二君來京聲訴被災痛苦瀝陳請願目的原冀其能爲民請命代達眞意茲聞馬君代陳意見與災民原有主張不盡符合本日災民會議公决馬之行動災民等槪不承認以後進行事宜委託旅京同鄉諸公協同鄭代表辦理九江兵變災民會議處叩文此外尙有函致鄭代表請其協商同鄉諸公努力進行並望宣布馬之罪狀以明眞相 
[皖省選訴又生波折]  
　　皖省第三届省選訴訟業巳終結澄淸選舉圑諸人正在預備請求依法改選忽然京訊傅來謂有一部分三届當選人藉置身國會之力量運動前國會事務局孫培將省會選舉訴訟完全推翻謂大理院無解釋選舉法案之權查該局八月二十日即已裁撤推翻選訴案之艷電（二十九日）係在裁撤之後發出當然不生效力内長孫丹林亦受該當選人之運動竟提出國務會議擬即以正式命令飭皖省長召集幸王寵惠總理爲法律專家知爲違法不肯附和遂在國務席上云院中不必負責提交國會解决云云各公圑聞悉之下惶駭異常嘗即召集緊急會議拍電中央依據法律詳加駁詰原文曰「北京參衆兩院大總統國務院内務司法部鑒皖省選訴依民訴程序旣請指定管轄即有起訴效力訴訟屬司法範圍大理院解釋正確國會事務局越權曲解實屬紊亂法系頃聞閣議提諮國會殊不可解請據法駁覆或由院部提議撤回前案以保法權免致騰笑中外安徽各公圑澄淸選舉辦事處程慶福史毓琨沙相讓吳其恒等叩文」 
[蘇議員致韓省長電]  
　　反對諮議廳 
　　南京韓省長鈞鑒法統紊亂國事蜩螗上自政府下及省縣力求整理猶患不遑稍涉支離糾紛益甚公長鄉邦一再宣言行政必循規法用人一秉至公同人所希望於我公者亦祇在此側聞省署秘書如雲諮議若鯽任之以事則政出多門事權不一給之以俸則庫空如洗安得多金且秘書不見於官制諮議實等於備員將以禮賢賢必不至如其非賢於事何補我公亦早知其非曾爲兆圭等屢言之矣何以秘書改稿權傾科長諮議設廳類似參事非但不糾正從前之悞而深入歧途惟恐不速竟訂於本月十六日召集諮議會議編制條例實行辦公並飭各科將重要政務提交該廳議决施行似此非法組織竊用參會職權我公所謂行政必循規法者何在又聞所聘諮議類多結黨營私之輩明知之而故用之我公所謂用人一秉至公者又何在根本一經錯誤將來枝節横生不堪設想同人等心所謂危難安緘默合亟電請迅將此項會議卽日停止並撤消諮廳名義以免紛亂而杜招搖實深企盼省議員侯兆圭·宋銘勳·周乃文·龔廷鶚·夏光翰·錢鼎·李中一·葉理封·楊毓藻·馬甲東·張樹典·周凱·章崇治陸曾燕·王惠軒叩删 
[南京快信]  
　　兩長電請徐州開闢商埠部復照准 
　　北京鹽務署電兩淮丁運使徵詢改良鹾政意見㈠改良鹽區以裕收入㈡劃一全國鹽價㈢普設支區設官 
辦理㈣擴充緝私 
　　内部以官塲陋習往往於新舊交替之際任意更換屬員此委彼撤旣失官廳威信又滋仕途紛擾現特咨省署轉飭各機關嗣後除劣跡昭著不堪勝任者應予更換外餘均不得任意撤委以示限制而重官箴 
　　造幣廠自下星期一起上午七時至下午五時止恢復常工每日鼓鑄銀元 
　　兩長均派代表赴滬祝何護軍使太夫人壽 
　　北京警官高等學校電氣建築指紋警犬各科畢業學員昨由内部咨送六人來寗省署已令警務處酌量委用 
　　省委陳有豐昨偕部委赴滬騐收海鷹漁輪 
　　魯田中玉昨派參謀長李玉麟來謁齊督又趙翰綸（滇代表）張志潛（張志譚弟）昨亦來寗謁齊有所接洽 
[杭州快信]  
　　浙省煙酒附　振捐一成案前由王局長呈請軍民兩長電准中央暫緩三月俾恤商艱現届期滿紹屬酒商王松茂朱謙豫魯永盛等百餘坊以適値水災紛紛到省乞免 
　　蕭山水災籌振會今日假省教育會開籌備會 
　　杭屬臨安縣此次水災爲百餘年來所未有該縣知事余允貞已呈報在凖備金項下撥欵交縣紳周懷義散放急振該縣長橋爲通省曾要道共有七洞建築堅固亦被冲坍以致交通阻梗現省中已派委知事李頣馳往履勘 
　　農商部令浙公司註册最貴迅速凡有呈請無不尅日核辦以期簡捷惟呈報文件每因程式不符或附件不合或因其他錯誤以致一再飭改未能註册需時貽誤嗣後各公司註册文件可先商由當地律師或熟諳法律之人代爲擬訂庶於法定程序免多抵觸 
　　紹屬貨物附捐該處官紳迭經會議擬移作紹屬賑欵之用不日派代表晋省請願 
　　台屬米穀漏海以温嶺黄　爲最巨咸集中於臨海縣屬之海門現擬責成外海水警專司查緝俾杜漏巵 
地方通信 
[松江]  
　　教育人員開會紀勸學所於十五日午前開本年度二次教育行政人員會到顧家軒等十人午後續開甲師講習所第三次董事會到倪伯英等十二人茲分記其議案於下（甲）教育行政會㈠十一年度預算重行支配案議决勸學所函交市鄉自治委員會十一年度教育費附稅支配表核與經理處前開之附稅增加數短絀甚鉅現在十一年度預算已經成立驟事變更事實上諸多困難查市鄉預算向來依照各該市鄉習慣編造所占成數間有在六成以上者若減削於預算確定以後難以彌補茲議决函覆委員會本年度預算暫照經理處前開之數辦理至實行更正應由勸學所呈縣召集縣教育行政會議决施行㈡規定十一年度上半年放假日期案秋節國慶孔誕冬節年假各一日寒假三星期（乙）甲師董事會㈠董事長張彬士提出不能兼顧講習所事務案議决仍請張君勉爲其難俾維所務㈡領用經費及報告手續案議决參照倪伯英君所擬處理方法辦理（原擬辦法甚長大致取公開主義董事主收入事務主任主保管庶務主支出）㈡請各董事認定分股事務案議决本所事務尙屬簡單似無庸分股認定惟遇必要時得由董事長於各董事中臨時委託㈢本所職員提議添置浴室及校内商店借貸基金案議决浴室關係衛生校内商店爲練習商業之預備設置均不可緩惟需用建設費及借貸基本金由本會函請勸學所商酌辦理㈣收回校旁田畝擴充運動場案議决由本會函請勸學所設法收回㈤星期日延聘名人演講案議决照辦㈥籌備秋季游藝大會案議决本所開辦伊始各種成績及一切設備恐未能十分完美游藝大會姑俟來年定期舉行 
[蘇州]  
　　大批湘籍難民到蘇蘇鄉齊門外跨塘十四日忽來湘省難民楊雲廷等男女老幼等一百八十餘人當夜均分居於該鎭商圑事務所及小學校内該管唯亭警察分所長王守藩得信後立派長警多人到鎭彈壓該難民等翌午始得離鎭出境云 
　　疏浚茒河之進行蘇浙太湖水利工程屬王丹揆督辦 
以常熟縣境白茆新市支塘等處河港亟須派員測量月初特派測量隊長黄繼南带領測量員二十四人出發分途測量茲聞該隊測量茒河工程已竣業於昨日返蘇現正製圖立說計劃工程籌備投標實施浚治以便早日動工疏浚 
　　籌備考試承審員江蘇高等審判廳朱廳長近以各縣承審員間有資格不合或未熟諳法律擬舉行承審員考試呈請省署咨部核辦茲悉已奉司法部核准并由省長轉令到廳朱廳長奉令後已飭科籌備舉行考試矣 
　　創設普利農塲蘇人張晉卿研究農學頗有心得近因鑒於農人墨守舊法不圖進步特籌集巨欵在馬路愛河橋附近創設一普利農塲以最新農術種植桑榆等物並製造荳乳等農產物以資提倡 
　　田業會理事會議紀吳縣十一年度預算案因不敷一萬零二百元擬於忙漕附加稅項下加徵一角七分田業會祇允带徵一角已誌前報茲悉該會因带徵事於前日特開理事會討論結果函請縣署將支出項下統打九六折以免增加負擔不悉郭知事將若何辦理也 
[常州]  
　　勸學所學委會議武邑勸學所於十五日下午二時召集十區學務委員會議到者史守齋王紹琳等九區學委惟有諸葛廉一員缺席由徐所長主席議决案如下（一）調查學額問題議决各學委儘月内就本區調查一周報告勸學所（二）催造各鄉校十一年度預算及十年度决算問題議决各學委赴各校調查一併催取）三）變更編製預算手續問題議决自本年始各鄉編製預算由學委會同學董編製預算表由勸學所重定發交各鄉董依照編製末由各學委提議義務教育經費問題討論多時未有結果至散會已四時許矣 
　　孝東鄉發生命案武邑孝東鄉下角四都八圖離小河三里許桑園内墳旁横臥不識姓名一人身着靑布衣白布褲赤手露足年約三十餘手脚身上均有傷痕血跡淋漓該田主董佳昌於十四日晨行經該處瞥見之立即報告地保及鄉圖董十五日由地保陳書良地主董佳昌投縣公署報案當晚姚知事親自庭訊定於十六日上午下鄉相騐並派警偵緝 
　　越獄犯投案自首武邑地方監越獄犯未獲者尙有二十餘人雖經縣署飭警勒限訪緝破獲者殊鮮昨聞有在逃之拐案犯朱林大（卽細林大）自行投案願作眼線偕同法警偕同法警協緝在逃要犯並由高某擔保縣署已准如所請昨已往某處偵緝 
[鎭江]  
　　二橋鄉船被刦對江二橋左近前日晚間有划船一艘停泊於該處日間曾在該處收賬詎爲匪徒瞥見於夜間乘船人熟睡之時將船纜解開排至一里許之江口附近遂用强硬手段將船人一併綑縛禁止聲張大肆搜查計現洋三百元悉數被刦當即呼嘯而去 
　　山崩壓斃行人十四日午後五時大雨如注城外小馬頭左近黄泥山忽然倒下壓斃行路某甲一人見者慘之 
[揚州]  
　　鹽區損失之調查濟南七製鹽公司塲地鹽廪垣房前遭風雨潮漂没過半刻已調查實數損失鹽引總數三百八十餘萬包鹽包鹽蓆及灶民糧食等項約八十餘萬金大德大源臨近海邊吃虧較巨云 
　　劇盜人證確鑿駐揚陸軍第二旅安江門戍兵前次拘獲身懷手槍子彈之張得勝解經旅部迭次刑訊未得實供迨出示招告始得眞相該匪已三易其名初名陸宗耀在阜寗與巨匪小二麻子販賣槍彈通緝有案繼改名陸耀庭於八年九月在六合縣地方藏軍營夥刦殷家油坊被獲下獄未幾槍傷巡警越獄脫逃並經阜寗縣派東坎鎭警佐六合縣派法警來揚證明面目由旅部於十四日備文詳請齊督核辦矣 
　　補賽都天神會揚城向有都天會例於陰曆五月舉行今年不及舉賽特於本月十五日補行日會而外繼以燈會各班會首興高采烈除例有之儀仗如牌傘燈旗而外佐以兒童之高蹺扮成天女散花蕩湖船等各種戲劇又有抬閣鞦韆鮮花牌傘等極爲鮮明鎭地婦女及四鄉人民聯袂來觀頗有萬人空巷之槪而旅館酒店亦有應接不暇之勢轅門橋多子街各大商店率皆停市供觀客休憩警區特派雙岡梭巡籍維秩序當此各省兵匪災荒流離載道而揚城偏作無益之舉是亦不可以已乎 
[南通]  
　　大豐棉田之損失草堰鎭大豐鹽墾公司在通泰各墾區中規模最大棉田本極發達詎料日前暴雨猛烈一時宣洩不及慘遭水災棉稭大部萎敗逆料今庚收成僅有二成左右一般佃民均係來自海門現以貧無立錐多由公司資遣回籍矣 
　　内河小輪已通行連日大雨運河水勢陡漲二尺許大達公司爲便利商旅起見已將東北兩班小輪於今晨（十四）一併開行矣 
　　市民會議紀事南通城區組織市政公所籌備處業由全市士紳接洽就緒特於十五日下午三時就自治會召集市民會議各界到者甚多振鈴開會公推崔聘臣爲臨時主席報告開會宗旨通過簡章十七條規定用委員制設立委員會下設審計調查欵產講演四科辦理籌備各項事務其委員九人由市民通函公舉准於十九日仍就自治會開匭至五時散會 
[南京]  
　　寗一女師之發展南京第一女子師範學校今年暑假後又由校長張默君增聘美國哥崙比亞大學教育科博士朱斌魁君爲教務主任兼授教育測騐溧水名儒王伯科沆君主講國學選高材生聽講哥崙比亞大學教育碩士胡天濬君教授英文北大數理科學士王剛森君南高畢業汪本善君任數理科教席南高教育科畢業汪特璋君任教育武昌高師畢業馬宗霍君任歷史曲學家吳梅任國樂餘如幼稚師範級任仍爲留美畢業張美珍君家事教員仍爲劉伯明夫人校中家事室設備切實完備故本届學生異常踴躍教室宿舍早無𨻶地而各省師範中學女生要求轉學補考者尤復絡繹於道且有遠在海外聞風而至者社會之信仰於此可覘一斑昨教育廳長蔣氏來校參觀良久極爲稱許該校前途之發逹誠未可量也 
[嘉興]  
　　電請趕修橋樑東門外之熙春橋南堍已於前日完全坍倒不能行走現經就地耆紳函報自治辦公處轉請鐵路工程處修築一面先由自治辦公處釘立椿木上塔浮橋以便行人惟該浮橋係森條鋪成一遇天雨濘滑不堪行人經過甚爲危險斷不能視爲永久現就地士紳陳枝萬等又於日昨電請鐵路管理局飭令工程處尅日興築以便行人而免危險 
　　角里河工程近况　東門外之角里河自車站水鍋旁至南湖灘一带三十餘丈於八月中旬築壩開濬工程告竣後電省派委騐收不料所築之壩忽被大水淹没椿木不能起拔舟楫仍難通行行駛船隻每因壩阻中途折回殊感不便現悉濬河主任盛時擬於水勢稍退後即將該壩拆除以便行舟 
[寧波]  
　　慈谿北鄉籌賑會電上海申報館轉浙江軍務督辦盧 
省長沈財政廳長陳鹽運使杜曁省議會均鑒慈邑北鄉經兩次風潮之後乞賑平糶財窮力竭詎於夏正本月初九日起又復暴風驟雨禾棉摧殘殆盡漁民慘死無數災情極重秋收無望遍地哀鴻慘不忍覩茲由縣知事楊公鳳巢親蒞查勘並在就地設立籌賑會現正分區勸募萬懇鈞長軫念災民撥欵賑濟以蘇子遺臨電無任迫切待命之至慈谿北鄉籌賑會會長吳啓夏沈延祺柴常春叩鹽 
雜評一 
[助教育費（默）]  
　　直派領袖每有一主張其同派之督軍將領必紛起響應同聲贊成窺其意一以示内部一致一以示服從首領固亦未可厚非惟僅以空言一致服從而不以實力一致服從則仍不能堅人之信也 
　　前此曹錕主張確定教育基金於是異口同聲曰確定教育基金今曹錕曰願助教育費十二萬則其部下亦必異口同聲曰願助教育費若干萬方足以見其信任首領之堅若贊同其空言之援助而不贊同其財力之援助則非特前之尊重教育之應聲爲不誠卽對其首領之所謂一致服從者其程度亦可想見矣 
　　夫教育必待軍人援助而後維持則其維持甚有限軍人僅以捐助經費尊重教育則其尊重亦甚有限故吾此言非望軍人捐助以救教育也特以捐助與否覘直派軍人服從之程度果何如耳 
 
 

Page 12

 
 
   
 
 

Page 13

 
 
第四張 
本埠新聞 
[聯太平洋會年宴紀盛]  
　　會中有聯太平洋會總董與美商務次長之演說 
　　昨日下午一時聯太平洋會假座卡爾登飯店開年宴會先後到者共約二百餘人入座後約半小時卽由主席楊晟君起立報告開會宗旨並推幹事費吳生君陳述聯太平洋會經過之歷史并徵勸僑居中國之各國人民皆能加入此會又報告該會舉定之正副會長及幹事書記等之姓氏繼由西人某君代讀檀香山聯太平洋總會總董福德A·H·Ford氏之演說辭（按福德氏前由上海赴小呂宋後本擬尅日返滬參與此會後以輪船覊延不能踐約故由快郵將其演辭寄與該會以作代表辭稿附後）次則會員許建屏君報告該會所議定之决案又中華全國道路建設協會吳山君演說（辭見後）繼卽美商務次長賀思敦君演說（辭附後）此後即爲沿太平洋各國代表作五分鐘之演說大致皆宣揚祖國對中國所作之事蹟及欲提携中國之志願我國代表爲蔡廷幹君語辭多含詼諧全座爲之粲然各國代表演說畢後即散會時已二時半矣茲將上述三人之演說辭錄下 
　　福德辭稿太平洋聯會前請中國加入太平洋商務大會一事已蒙中國各省人士及政府推定穆藕初君爲中國代表想中國地大物博又爲太平洋商務發源最早之古國人民幾佔全球之半數將來各國之糧食衣服又須仰給於中國故我等當互相扶助互相工作勿事傾軋是中國人民所明曉以之吾人渴望此次太平洋之商務大會華人有以賜教也今中國人民奮鬭向前意欲建設一强固之國家此爲愛國之思想但現在我等欲聯絡太平洋沿岸諸國造成博愛太平洋之主義如此則太平洋諸國之通商當有純粹之友愛矣美國哈定總統爲太平洋聯會領袖之一嘗曰「商業中有良心」此亦足爲我等之棒喝况此次檀香山之大會美國與其他沿太平洋岸之各國皆將遣使富於經驗之經濟與商業領袖與會討論故望中國商會銀行家以及報界胥能派遣代表加入此會同時又可與太平洋各國之代表相聚一堂聯絡感情云云（下略） 
　　吳山演辭道路會自上年太平洋聯會中外名流發起 
至今倐届一週由王正廷會長與會中各會員職員協力贊助已辦一切重要事件因時間短促不能口頭詳報故特另譯事由單分散諸君請求指教今日本會得與母會發起諸君子相接洽如要嬰兒與慈母離别了一年一旦見面是異常親愛的更是異常快樂的惜乎看護嬰孩的僕人吳山旣無道路專門學識亦無專門經驗年餘以來會務無甚進步是很抱歉的今蒙寵召得與盛會暢領教言是本會很感謝的現在看護嬰兒的僕人要將嬰兒對於發起諸君所要求的略舉四端請諸先生特别的愛護㈠請太會諸君關於世界各國最新出版之治路養路等書報圖說各名稱常常通知本會以便購買譯載月刊共獻國人㈡請太會諸君關於治路養路之各種最良辦法與最新發明價廉物美之各種治路機器及長途各種汽車在何國何廠常常通知本會以便轉告中國各省長途汽車公司採辦㈢本年擬開始籌備道路展覽會凡中外各國新舊各種道路模型圖說及各種測繪儀器與治路各機器圖說模型等項應如何徵求如何陳設布置均祈太會諸君贊助指教㈣現在築路潮流業已彌漫全國將來所需治路機器與各種汽車日益加多盼望諸君在上海提倡籌創築路機器工廠與汽車工廠及道路儲蓄銀行等以利進行以上各要件敬懇諸君鼎力提挈吳山與本届正副會長及百餘董事職員萬餘會員等均感激無旣敬祝在座諸先生健康太平 
洋聯會萬歲（報告事由單從略） 
　　賀思敦演辭余此次在北京時接得此地聯太平會之書信邀余在今日紀念鮑爾巴發見太平洋之年宴中發表少許意見但當時余在考察中國數千年來歷史之古蹟及其文化之進步至於鮑爾巴之發見太平洋在東方可否稱其爲近史紀之事實尙屬疑義然而吾人對今日太平洋之問題頗覺興趣故今日遇此盛會不但紀念爲世界榮耀之偉人且當追溯近年來太平洋之進化但世事之變遷吾人常謂之若循環蓋以前之雄長强權開拓私欲之事跡胥爲現有之政策所淘汰因現在之政策乃欲平等與親善此種親善吾敢謂永存之親善異於破壞之親善但此種變遷非一日所能成之譬之一商人當知其所得之純利非由於第一次之營業而來必須繼續營業而後可得旣又知壟斷同業之營業亦非有利於已欲得利益須於競爭者取適當競爭之方法而來此後交通便利而商人乃與外國競爭者接觸於是乃又須擴張其對外之商業政策更使與内國商業適應因此内外之須協調而聯太平洋協會於是乃應運而生復造成適合於華盛頓會議之空氣凡各國政府均不得背輿論而行動而貴會今日乃聚各國代表於一堂尤爲以建設勢力左右國内政府之一好機會也在數年以前太平洋内海狗之生產大有絶滅之勢於是四國舉行會議訂立專約其結果訂約每年所收利益在一百萬以上而海狗巢穴之增加在百分之四百以上於此可見各國互助之益太平洋沿岸恃魚爲食者數在百萬而漁業現狀今亦如海狗往日之狀况凡此類似之問題或性質尤有較爲重要者因有合力之必要乃促成聯太平洋聯合會於下月在檀香山召集會議在太平洋彼岸對合作所具之精神而今日亦於此見之實不勝榮幸者也在美國商務部現方盡其能力促進此善意及友誼之時期該部現允許各實業舉派代表於内外商務局俾於政府方面以觀察國外問題凡此等人物此後復返其故業或從事於國外之事業當能熟知大勢而力圖彼此之互助焉昨日華盛頓方面之海電謂華盛頓參議員已批准對華貿易法此尤足證美國在商業方面態度之愈益親睦而此法之可得美總統之批准更無疑也發動此法律之人物余聞此間大有其人吾人對諸君之偉業當致賀忱雖現在送交美總統之法案較諸此間商人所願通過者微有更改之處然此乃立法上之關係至余此次來華之任務一言以蔽之即欲對於余上述之各種國際商業問題作最切實之考察考察完畢之後當以所得作成報告呈於商務總長胡佛氏吾人希望總長即以此爲將來關於商業立法或制定條例之根據藉使國際商業得種種之便利且使其範圍愈加擴充而關係各方愈能獲益吾等初至阿拉斯加對於漁業作精密之考察次至潑利皮洛夫·加門大·及洛朋羣島此三地者爲北半球出產海狗之地繼乃在歐洲沿岸太平洋各海視察漁業更考察當地商情凡能成功之人物嘗謁其本國在國外之代表以探眞消息而予則非但徧訽美國商部所派各代表且並欲與此邦美國商人晤談蓋余欲知在外國之我邦商業的顧客所願如何及吾人所從而購買貨物者其觀察爲何如也國際商業問題經最後之分析不過最初二私人間物物交換情形發展於極切而已是故欲得最上之結果凡關係之各國及各國均當知其相對人之實情假使吾人能知最適合於吾人顧客者爲何則吾人始可爲令人滿意之供給而相對方始可永爲吾人之顧客及友人從另一方面吾人以考察之結果而發現最適應吾人慾望之事物則吾人購買時愈可得益雙方於是乃互得滿意之結果云云 
　　又悉福德氏下星期一可抵滬賀思敦氏則於下星期四離滬云 
[總商會昨日之三事紀]  
　　美商部次長參觀商品陳列所 
　　開第十九次常會議决四案 
　　歡迎美商部次長之公宴 
　　昨日上海總商會於午後三時接待美國商部次長賀思敦君·與美國駐日商務參贊阿白脫君等參觀該會商品陳列所午後四時在大會會塲開第十九次常會晚七時在三樓開宴歡迎賀思敦君茲順序紀之如左 
　　商品陳列所之參觀昨日午後三時美國商部次長賀思敦君·及美國駐日商務參贊阿白脫君等十餘人由本埠美商務參贊安諾德君陪往上海總商會商品陳列所參觀各部物品比至該所時即由總商會宋漢章會長·田時霖所長·李華堃坐辦·等招待進所導引觀覽一週後卽延入會議室茗叙移時始興辭握别賀君曾謂該所陳列物品均臻優美具見中國工商業之發達正方興未艾也 
　　第十九常會之舉行昨日午後四時總商會開本年份第十九次會董常會列席之會董宋方二會長外爲袁履登·葉惠鈞·陳文鑑·趙晉卿·莊得之·謝蘅牕·田祈原·樓恂如·薛文泰君等十餘人宋會長主席致詞請衆照議事日程所列之四案逐一討論㈠『召集全省商會聯合會案本年全國商會在漢口開第四届大會本省應推代表前經本會主張應照全國商會聯合會章程第八條之規定先開全省商會聯合會按額推舉函請省事務所照辦去後茲接復稱以定期召集往返轉折例須一月之久計期當在夏曆秋節以前此時適爲商界歸賬之期届時恐難足法定人數而秋節以後又爲各被推代表赴大會之時時間不免怱促究竟應於何日召集以及事實有無窒碍務請迅予函示以便遵辦等情前來究應如何答復之處即請公决查各省代表赴漢報到日期前接湖北省事務所函稱定爲夏曆八月二十日以前合行聲叙』『結果』議决公推葉惠鈞·馮少山·趙晉卿·三君爲代表届時赴南京並即先將此案議决情形函復省事務所㈡『推舉人員案農商部電稱本部擬於滬上設立工商訪問所囑爲就近推選熟悉商情者一二人以備所長之選等語查原電係分致本會及聶雲台君除另抄一份轉致聶君外　如何推舉之處即請公决』『結果』議决先行致函農商部問明此事宗旨之後再行擬覆㈢『入會案劉鶴生·李鑑淸·許模·字松春·錢方軾·字俊騤·虞順懋·蔡琴孫·字明存·陸懋德·字竹坪·以上七君均有會員介紹入會請表决』（此項議案中各人詳細年業已載昨報）『結果』議决劉·李·許·錢虞·蔡·六君均通過陸君未通過㈣『日本荷蘭驅逐華工案工商友誼會函稱日本驅逐我國勞動工商貴會曾提出抗議而未見實效近閱報載荷蘭政府亦有同樣舉動同人見此義憤塡膺請予主張正義表示對付辦法前來應如何辦理之處即請公决』『結果』議决致函外交部請轉懇駐日駐荷公使竭力交涉議畢乃散 
　　美商部次長之歡宴昨日午後七時總商會在三樓開宴歡迎美商部次長賀思敦君列席者如美國偕賀思敦君同舟來華諸君·與美商務參贊·何護軍使·王道尹沈知事·徐警廳長代表·閘北工巡捐局許局長·前總商 
會聶會長等由宋會長·方副會長·會董員諸君·如馮少山·葉惠鈞·袁履登·趙晉卿·莊得之·徐慶雲·許建屏·徐冠南·君等欵待由宋會長主席宴次並有音樂等助興主席起致歡迎詞云『今日鄙人代表上海總商會謹向美國商務部次長賀思敦君曁同來諸君以誠摯之忱表示歡迎曷勝榮幸七十年來吾中美兩國之間均維持極密切之商業關係此項關係與時俱增越太平洋之天塹成兩國間之聯鎖我中華爲農業之國所藏原料之富久經著稱於當世晚近亦漸入於工藝之途以所產之原料成製造之物品頗見進步今紡織之廠凡七十一家有錠子一百三十五萬八千九百三十七枚正在工作其籌備完竣行將開機者亦二十萬零九千二百零二枚所用棉花以本國所產爲大宗又中國每年產大麥二萬斛並有麵粉廠一百二十處次及銀行業以前中國各銀行向不經理外國滙兌今則紐約舊金山等埠或設分行或訂經理以辦理銀行業務並以信用借欵供給華商之與歐美直接貿易者俾利營運敝會近在會址之内設一商品陳列所主國中所有各種土產均經徵集分類陳列以供衆覽今復籌備開一絲綢展覽會以代表華絲參預來年二月之紐約萬國絲業博覽會今日承賀思敦君惠臨敝會俾仝人等得與如此重要之人物把晤一堂實深欣慰竊信賀君自此次來華游歷之後於雙方之商業關係必力求增進俾吾共和兄弟之國日臻豐隆也』次由賀思敦君致答詞詞畢復由許建屏君譯述賀君之答詞云『貴會茲設歡迎盛宴鄙人與偕來諸友均深感愧西俗謂飽宴之後愈增興趣及情感今夕即復如是中美之邦交與商務關係素甚密切鄙人此次觀光貴國良用忻慰如今日之參觀之貴會商品陳列所所見各種貴國出產即足爲工商實業進步之明證且觀各處工商機關知利用機器製品之發達頃聆主席所論益覺明瞭西人對於貴國實况往往隔膜此次暢悉一切歸語國人應共忻慰並可增進中美兩國種種良好關係正鄙人茲不欲絮絮延凟惟應自述並代表偕來諸友敬致對於貴會之感忱並願歸後宣達貴國種種佳况也』衆咸鼓掌歡叙一切至十一時始散席 
[華商電車司機賣票罷工紀]  
　昨日華商電車公司司機人與賣票員全體忽告罷工至十時小東門至小西門及小東門至老西門二段始有電車二三輛关彼處往來惟開車與賣票皆屬查票員此次罷工原因泰半起於巡警毆打開車人但目下罷工者除要求公司向警廳嚴重交涉外又欲減少工作時間及增加薪資茲將巡警毆打電車司機員與賣票員情形詳述於下本月十三日下午一時許華商某號電車在南市滬軍營附近開駛時忽有小車一輛在前行走小車夫見電車在後而來急欲避讓不知怱忙過甚致使小車傾側軌道之上不能行走於是電車上司機人嚴全發即車子停住一面催小車夫快將小車拉出催時言語之中稍欠和善時賣票員陸玉林亦落車詈駡小車夫因是小車夫不服起而爭駡繼至用武時小車夫一面尙有一人助勢故司機人即被小車夫擊傷肩部後爲二區崗警將一干人带往高昌廟二區派出所後又送至二區總署略詢一過即將司機人嚴全發賣票員陸玉林轉送檢察廳收押聽候再審一面又將小車夫放行後爲公司中其餘司機人賣票人聞之大起不服當卽聯名要求公司向檢察廳交涉並欲將收禁之陸玉林嚴全發即日放出又要求警廳以後不可再欺侮開車人或賣票人電車公司得開車人等要求後立即馳函檢察廳墾請將收押之二人從早開釋但檢察廳始至前日（即十五日）將陸玉林嚴全發放出以之電車公司對檢察廳之判斷甚爲不滿同日晚間九時三刻又有某號電車行至新碼頭鄰近忽有一區落差巡警十餘人攔住去路不問情由即將車上查票員王佐才毒打一頓且囑其不許報警否則再當受打王佐才遭此痛打即返公司據情伸訴並謂内中有數人曾與我（王佐才自稱）齟齬幾次因若輩每次坐車必謂有常票我欲查看彼等又不許因此與我結怨公司得王佐才報告後卽質問一區總署有何此等野蠻舉動并要求署長查懲動武之巡警但署長一味含糊不置可否致使公司中全體職員大動公憤至昨日早晨全體開車員賣票員皆議定一律罷工因警廳對於此次毆打之事無明白答復預料將來我等同事（開車人與賣票人）尤難安職故請公司速向警廳交涉一面又乘機要求公司增加工資並減少工作時間云 
　　又函云華商電車昨忽發生司機賣票等要求加薪同盟罷工之事淸晨均不允上工車未出廠迨由車務處排解後若輩又提出條件數則要求公司允洽其大要以增加薪資並減短工作時間及遇患病一體給薪免予扣資等等當由公司中人向之勸導俟請董事會及總理等再行商酌衆皆堅持不允亦不上工該車務處始將公司中内部人員調集會同排車員查票員偕廠中各機匠等將車輛出廠照常開駛惟民國路車輛仍以四輛往來載客外所有中華路西門車站路長路等處各電車均暫行減少行駛至午後一時許有司機人及賣票人共集四五十人在西門外阻止電車行駛正在紛擾間適該公司總理陸伯鴻乘汽車過此查見狀况急予訽問當即向衆勸導並着舉出代表於明日（今日）上午至公司聽候回復衆始散去車遂依舊行駛至昨晚該公司開董事會臨時會議提議解决方法 
　　又一訪函云南市華商電車公司司機售票二職全部共有一百六十人之譜售票員月薪分爲四等自八元至十六元司機人月薪較售票員爲少向以每月十號爲發給工資之期本月十日核發薪工時該二項人員以 
生活程度日高要求增加工資該公司延未答復故司機售票於前日起公同集議定於昨日（即十六日）起全體罷工先立名單一紙繕寫司機售票兩部份之姓名贊成後各於本名下蓋一大拇指印如私行服務者衆皆攻擊議妥後昨晨全體同至公司要求車務長立時發表是否允加當因未有表示致實行罷工散去之際在上午七時有餘各路電車均無司機售票致未出廠旋由該公司總理陸伯鴻立即召集查票員約二十餘人至廠勸令暫充司機售票職務至午前十一點許始行派定暫行開駛八輛分派四路行駛每路各開二輛向來高昌廟至十六舖小東門者爲長路每日行駛十三輛加開拖車四輛開行民國路中華路及老西門經過火車站至高昌廟者每路各開六輛每日可售車資銅元合洋一千元左右而售票與司機人員每日服務自大明至夜間十一點半止每日須有十小時之工作且公司定章嚴厲服務時如有過犯貽誤皆須罰扣工資且有扣取號衣存工等費名目以致積憤已久發生此舉至昨日榜晚未有加工之允示是以尙難解决惟售票與司機兩部人員之目的須　增加五成方能滿意云松滬何護軍使昨日聞華商電車公司之司機人等罷工消息後以南市方面貧民甚衆深恐乘間發生他虞是以立派稽查員馳往該公司知照從速解决藉維秩序並飭將雙方如何情形查明報告 
[台灣連日地震之滬聞]  
　　國聞通信社云據本埠日人方面所得台灣電報謂台灣北部頻日地震接續不已今曉（十五）更烈被害之程度雖尙不高而人心已極惶恐云 
[王正廷卽將北上]  
　　魯案善後督辦王正廷君擬於明日（十八）星期一或後日由滬北上在濟南留一二日赴京 
 
 

Page 14

 
 
[俄艦隊經理被逮案將提控訴]  
　　文匯報云俄國義勇艦隊駐滬經理愛立德氏忽於昨日下午被逮由會審公堂判交現銀二萬兩保出以無欵拘禁虹口捕房後經費歇博士呈請以舖保五千兩並存留護照於今晨將愛氏保釋而愛氏得釋後聞已請其律師提出控訴要求工部局賠償損失一萬兩其理由爲渠係民事犯不應與刑事犯同禁一處且不應將其頸巾眼鏡除去按此案原係該艦隊前任經理巴斯東公司追償墊欵四萬元數星期前公廨曾諭被告愛氏將案中所涉欵項全數繳存公廨會計處以待最後判决但被告抗不遵行故由公廨出票於昨日下午將愛氏拘捕惟愛氏堅稱此舉係屬違法業由費歇博士將愛氏逮捕情形電告莫斯科政府及俄蘇駐京代表而愛氏亦請其律師提出控訴故此案日内將有法律問題發生而控告工　局一舉倘經實行則於工部局是否有權逮捕民事犯頗有討論餘地亦係一宗辯論案件也 
[檀香山國際商業會議續訊]  
　　國立東南大學及上海商科大學校長郭秉文受檀島國際商業會議邀請赴會聞郭氏曾於月初晋京以寗滬兩校將届開學一切計畫諸待興舉遂即南下日來正甚忙迫故此次北京學制會議及中華教育改進社董事會議俱未親自參與請由陶知行鄒·秉文兩君代表檀島會議更屬不能親往幸値該校校董穆藕初氏已由政府派爲代表·並上海總商會代表該校用亦乘便推請穆氏兼任代表參與會議云 
[任局長整頓路政]  
　　員司借利益劵與他人者一律斥革 
　　滬寗鐵路管理局員司每月用本人名義可得一種四分之一之乘車利益劵惟照部章規定此種利益劵祇可用諸本人以示優待辦事人員之意邇來任局長查悉本路屬員每將此種利益劵假之他人冒名頂替實屬妨碍鐵路營業積弊已久非一旦所能革除茲爲决心整頓路務起見特於昨日（十六）曉諭所屬員司凡在本路辦事之倘用本人名義簽用利益劵借與他人頂替者一經查出不論職司高下一律斥革决不徇情寛貸至車務總管陳稱破獲本路巡士許壽慈因冒簽利益劵借與汪尉君一案任局長大爲震怒已飭惲副總巡將該警革除以昭炯戒而維路政上項通告已分發各站一體查照并據情電呈交通部矣 
[旅滬議員反對憲法借欵函電]  
　　國聞通信社云旅滬國會議員元因培等昨致函駐華各國公使並電全國各公圑反對憲法借欵茲錄函電如下㈠致各國公使函云（銜略）敝國不幸官僚軍閥毀法營私以致民敝財竭嚮日國人有知敝國非崇尙治法不足與世界友邦共謀和平幸福者是以有護法之役彼時一二友邦不察尙有借欵與非法政府者以後深得各友邦諒解不借欵與何方面以增長敝國内亂國人深爲感荷今者北方軍閥官僚之首領徐世昌雖被驅逐然合法國會尙未開會合法政府尙未成立北京仍是以前狀態所有在北京自稱國會之圑體乃是一部分議員及許多依法喪失議員資格之人雜凑而成吾人依據法律絶對否認尙望各　邦於敝國合法國會未曾集會曁全國眞正統一未曾實現以前仍持現在態度不借任何名義債欵於北京官僚斯則敝國人民所厚望也旅滬國會議員亓因培畢鼎琛程志卓黄策成李希蓮馬光曄許森時功玖申夢奇魯魚高振霄汝耜劉雲昭王曰俞王憲章田銘璋岑述彭何弼虚茅祖權丁惟汾劉榮棠劉積學周起夢趙淸泉王文郁方潛李建民張鳳九鄧天一林者仁彭養光呂蔭南史之照徐邦俊周恭壽凌鉞項肩烏勒吉米寳楨譚惟洋陳榮廣莊懷廣曾昭斌孟同和盧仲琳朱之洪石銘劉汝麟張秋白戴維藩石秉甲黄堉元張知本㈡致全國各公圑電云（銜略）報載某外人鼓吹憲法借欵等語名稱離奇駭人聽聞某等以爲僞會無制憲之權借欵實亡國之具敢代表眞正民意絶對否認願我父老昆弟共鑒之旅滬國會議員亓因培（名同前從略）等删 
[司法會議籌備處消息]  
　　今日聞談話會 
　　司法會議籌備處昨日又開第六次籌備會到者如主任張一鵬籌備員王開疆黄啓英姚文壽李昌等午後四時開會由主任文牘吳健安將今日接到浙省羣治達材法政學校電報並上海法學研究會函件曁接到各代表詳細報告後經張主任與各籌備員商議開會時間情事决定於今日下午四時由各省法圑代表先開談話會議畢遂即散會該籌備處昨日報到各省法圑代表如杭縣律師公會代表阮性存許壬東吳大學法科教員部代表陳霆銳江一平上海司法研究會代表王開疆金鴻翔神州學校校友會代表孫鑑吳縣律師公會代表蔣中覺章水天等其餘各省法圑代表均在途次大約今明日即可抵滬茲將各法圑函電彙誌如下 
　　（一）湘省三法校來電上海律師公會鑒本校推定代表過漢即日赴滬特此奉聞湘三法校叩寒（二）上海法學研究會來函逕啓者貴會議組織大綱章程凡有五十人以上之法政圑體得派三人以下之代表等語具見集思廣益曷勝欽佩敝會自經成立以來會員已達五十人以上自應派出代表參與會議追隨諸君之後共同商榷茲經敝會推定主任斡事金鴻翔幹事王開彊會員李時蕊爲出席貴會議代表並推定宋士驤姚文壽爲候補代表除將敝會會員錄繕具一份送謂查照並由該代表等預備提案付議外特此備函奉達即希編入報到薄以便届時一體出席至紉公誼（三）福建法醫學會來函逕啓者比聞貴便召集全國法圑討論改良之策際此收回法權外人來華視察之時斯舉極關重要敝會對於檢察制度有所研究意欲加入共　策進至於代表名額如何規定即希示覆以便接洽云云 
[湘省運申老角已發還]  
　　湘帮葉同盛號等運申銀角被關扣留一案前由旅滬商帮協會迭向滬關請領以未奉北京稅務處令飭未便照准發還復經該協會電稟稅務處以此項銀角貨本攸關亟待領回俾資營運請電飭滬關遵照幣制局寒電辦理以昭體恤等情已誌前報茲悉該協會奉到稅務處第三八號批開佳電悉查此案前准幣制局來咨以葉同盛等號報運銀角據商會聯合會來函證明確係售貨而來且持有長沙關護照所有該項銀角内通行銀角應悉數發還至粤鑄輕質新銀角應交爐匠銷燬化爲銀兩除扣留搬運費及鎔化費外餘數槪予發還等因業經本處於八月二十九日令關遵辦在案據電前情除再令關遵照前令分别辦理外合即批示該會遵照可也此批等因該協會奉批梭當即轉知該商等同赴滬關請領當由稅務司先將老角悉數發還所有粤鑄輕質新角容俟化成銀兩再行具領矣 
[商槯合併商總聯會之茶會]  
　　全體表决贊成合併 
　　建議合併兩總會之北山西路唐家弄兩路聯合會昨午三時在南京路東亞酒樓開茶話會討論合併辦法各聯合會之到者有福建路北海路·河南路寳山路·滬北五區·天潼福德路·山東路·邑廟豫園四川路·虹口六路·東北城·愛克界·滬東楊樹浦·海寧路·南京路·文監師路·滬北六路·山西路·新閘九路·西華德路·吳淞路·浙江路·四馬路·漢口路等數十餘會代表張振遠主席報告事前向各會接洽情形並將四原則加以解釋更述合併以後之進行大致分三期辦法（甲）實行合併（乙）培養元氣（丙）發展商業均極懇切經各會代表相繼發言亦極融洽討論之下對於合併總會表示贊成爲鄭重起見再由主席根據四原則付一總表决結果全體起立作爲通過旋推交際員各四人負進行合併專責略進茶點而散 
[華探目擊斃施鳳伍案研訊紀]  
　　公共捕房特别機關華探目姚阿生於本月十號夜半在虹口肇勤路開放手槍彈傷亞洲機器廠天津工人施鳳伍醫治無效身死一案已三誌本報昨經陸襄讞會同英米副領事升座第三刑庭傅集人證研訊首由亞洲機器廠西人祿爾上堂陳述所言與其在驗尸所之詞相同從略次由婦人姚周氏上堂由哈爾濱捕房捕頭戤畢生氏盤問據供稱姚志泉係我丈夫阿生則爲夫兄十號晚九句餘鐘我觀劇歸家經過東嘉興路橋有不識者十餘人任意調戲且有三人跟到我家碰門未啓乃去至十一時我夫與兄同歸我遂將所遇情形告訴俄而若輩糾衆又來碰我家後門其時我等均眠夫兄阿生聞聲前往開門見有多人聚集故鳴警笛並拿獲身穿靑布短衫褲者一人旋被兎脫當時夫兄阿生曾否開槍我殊不　又據姚志泉供我在六馬路開設三江旅館阿生係我兄同居於狄思威路是夜十一時歸家嗣有人敲門阿生起身出視因人甚衆阿生鳴警笛我檢捐票投哈爾濱捕房報告派司閽巡捕同至出事地點見阿生與華印捕三名站在機器廠門首等語又據捕頭戤畢生氏稟稱我得巡捕報告肇勤路打死一人即往查問機器廠門首之印度印捕時該廠西人祿爾向我稱打死者係伊廠之工人現在房内即偕包探姚阿生葛祖元入内見其人尙未氣絶因向詰問姓名及起釁緣由而包探姚阿生即承認槍係開驗其手槍祇缺子彈一粒遂卽命人送傷者往同仁醫院並向姚探詢問爲何開槍據答稱因拘獲一人走過東嘉興路橋時有多人持鐵器迫伊將所拘之人釋放故而開槍等語但西人祿爾向我稱渠聽得槍聲共有三響驗看姚探家後門被確擊壞又由六百六十八號一千二百九十七號兩華捕到堂證明當時有三人毆打一人我拘獲一穿靑布短衫褲者交與姚探带至亞洲機器廠門首有一羣人欲打姚探姚即出手槍開放而拘獲者遂被逃去等語又據小三子供稱是晚我在東嘉興路橋被毆惟行兇之人我未看淸又據李月亭供與施係同事是日施去看戲我在工廠附近饅首店着棋後見施回來其時有三男兩女行經該處當時曾起爭執旋我勸散夜半乃有數十人到廠前擊門住廠工人李春儀首先啓門出視即有槍聲兩響施亦向外跑又聞槍聲一響施遂被彈中倒地我卽將施扶入廠内而李春儀不知去向迄未歸來等語末尙有兩證人到堂作證復由姚之代表律師向各見證盤詰一過中西官判候續訊 
上海商業市况彙錄 
[金融]  
　　昨日銀幣上下午皆爲七錢二分一釐七五比較上日大一毫二忽五 
　　銀拆上午市價一錢午後收盤爲一錢四分比較前日大起二分 
　　匯豐銀行收欵三十萬其他各銀行麥加利有利道勝等收欵亦有一百萬兩 
　　江南小洋早市六錢二分二釐午市收盤六錢二分二釐二五較上日小半釐廣東小洋早市六錢一分七釐七五午市收盤六錢一分七釐二五小六二五銅元二百四十六千八百文小二百文衣牌一千七百八十一文小一文角坯一百五十三文貼水二十五文皆不動 
　　昨日銀洋大條均未進出各銀行進出倉因星期六故較稀麥加利銀行出倉銀五萬兩東方銀行出倉銀十萬兩嗬　銀行進倉銀八萬兩各錢莊少存銀十五萬兩多存洋五萬元大英銀行出倉銀一萬兩華義銀行進倉銀七萬兩正金銀行出倉銀一萬兩進倉洋三萬元住友銀行進倉銀十萬兩滙豐銀行囑北市泰亨源等銀爐烊夫大條十條又賣出一百條係中國銀行買進 
　　昨晚止中外各銀行共存現銀四千零二十六萬兩現洋三千八百零三萬元大條四千二百五十條較上届多存銀八萬兩現洋亦多存一百二十六萬元大條則少存二百十四條 
[公債票]  
　　昨日星期六公債交易平常各票市價大都趨跌金融公債現貨後市收盤爲四十七元五角半較前日小四角九月期開盤價爲四十七元七角收盤疲至四十七元較前日降三角十月期除息收盤爲四十五元全日中上落無幾與前日行情相彷整理六釐現貨收盤爲三十六元五角五分較前日縮小一角半九月期市面平定開盤價三十六元六角收盤雖漲至三十六元六角五分但較前日市價尙跌落一角十月期開盤爲三十六元七角五分收盤低去五分與前日價格相同十一月期前市開盤三十七元收盤時漲高五分較前日跌去二角整理七釐頗有受主收盤價爲四十一元六角較前日價降去三角七年長期買户寥寥故無開出五年小票價三十九元九角計小一角五年大票四十二元交易不多昨日公債市價較前日雖見跌小惟人心尙定 
今後趨勢或不至十分疲落云 
[國内匯兌]  
　　昨（十六日）各匯來電價格毫無重要變動計京津銀匯 
遞加五錢洋滙俱無上落北京公砝爲一千零四十六兩銀元爲一千零一元天津行化爲一千零五十四兩銀元仍爲一千元濟靑各無電來烟台烟估减一兩二錢五分爲一千零三十八兩七錢五分銀元爲一千零五元漢口銀滙仍爲一千零三十一兩五錢洋匯低半元爲一千零七元五角九江南昌銀元各跌半元爲一千零七元蕪湖安慶銀元亦低半元蚌埠銀元降一元計蕪湖爲一千零五元半安慶蚌埠爲一千零六元其餘如宜昌宜平仍爲一千零三十四兩銀元爲一千零二十元南京蘇州鎭江揚州無錫常州常熟等銀元均爲一千零一元半宜興南通銀元爲一千零二元徐州温州銀元各爲一千零五元淸江海門各爲一千零四元杭州寧波嘉興湖州紹興餘姚等銀元各爲一千零三元蘭谿一千零四元半厦門銀元爲一千零八元福州銀元爲一千零十元哈爾濱爲一千零十一元成都銀匯爲一千二十二兩五錢銀元爲一千零十二元半重慶九七平銀爲九百八十七兩五錢萬縣九七平銀爲九百九十兩萬縣重慶銀元各與申洋相同云 
[外幣]  
　　昨（十六日）外幣交易平常兼以標金價格疲弱故英金票及荷蘭花旗二種價略趨落馬克現因貨缺乏求過於供故價格續呈漲風港票受主亦旺價隨漲高計馬克漲一角二分半買價爲三元二角半港票增二釐爲一元零二分六釐英金票减二分買八元零一分花旗票縮半分買一元七角八分半荷蘭票低五釐買六角七分至於羅卜各票以及法郎新加坡元老頭票等買價均與前日市價相同毫無變動云 
[紗花]  
　　昨日星期六大阪三品紗來電較上日漲起一元二三角美棉電報現期遠期均小去十五個磅音印度孟買無電報告各交易所標凖前市好起二三錢後市不相上下市上客帮現本紗買價午前平定午後小去二錢五分至七錢五分不等日紗亦大致相同惟雙驢一牌　則略好二錢五分因現貨缺乏之故其餘各牌午後亦小五錢至七錢五分印紗仍無交易威海衛天津靑島牛莊漢口蕪湖野鷄廣帮等共買本紗二三百包日紗三四百包公會小包市價稍疲五錢成交二三十包各廠均無開出市面仍係看小之勢 
　　昨日各交易所通州標凖比前日漲起二三錢陜花標凖則平平聯合會報告恒昌祥買陜西花二千件西十一十二月棧交價二十九兩二錢五分怡和紗廠買陜西花二千件西十月十一月送廠價三十兩零五錢又買通州花六千包西十月半至十一月半送廠價三十一兩又買本花三千包期同上價三十兩大豐紗廠買蔡甸花五百件一禮拜送廠價二十九兩又買蔡甸花一千件西十一十二月送廠價二十七兩七錢五分鴻裕買通州花三百包現貨送廠價三十一兩至三十一兩五錢昨日成交各牌花共一萬四千八百件實爲近來未有 
之暢旺 
[絲市]  
　　昨日廠絲交易仍有數十擔價亦堅定美莊銷路稍形停頓因賺抛期太遠法莊去路雖有然亦因日上滙票不鬆擯住不動以是交易甚稀昨惟華通公司購進三跳舞頂頭號特别條份十擔價較前略漲計一千三百零五兩又筆　購進威爾遜牌頂頭號特别條份十擔價一千二百二十兩此係下級牌子價較前亦大信孚購馴鹿牌頂頭號特别條份三十擔價一千二百九十兩 
[茶市]  
　　昨日洋莊茶市路莊綠茶市面尙堅其中珍眉珠茶因保昌怡和兩行搜買大爲堅俏珍眉消去四百五十餘兩婺源高莊之貨售盤六十二三兩至七十兩中低莊貨四十五六兩至五十四五兩評貨論價雖示見高然大勢已趨增漲之象珠茶消去一百二十餘箱售盤極爲穏固高莊之貨較前日均漲一二兩鳳眉娥眉因英美行家均多需要市面甚爲活動娥眉成交一百七十餘箱婺源貨售開盤價二十八兩至三十四兩深渡屯溪之貨售盤不過二十一二兩較前巳漲二三兩鳳眉消去一百三十餘箱係由協和天裕等行購進高莊貨售盤四十 
餘兩中低莊貨不過三十四五兩較前日仍無上落貢熙市面因美昌道華等行停辦市况簫條成交二十餘箱售盤二十二兩較前日已跌去三兩之多云 
[米市]  
　　昨日閘北蘇州河下到船有常帮之陳祖福曹銀壽陳根松范根生蜆帮陸掌發錢小毛花明其錫帮雙阿增李龍福等一二十號到貨稍多市上銷路仍無十分起色成交陳破市價小去角許其中關茭白秈及白元新粳等小去一角二角不等 
　　南市浦江到船有同里帮沈吟生周掌觀朱阿如張本堂張阿土李阿林沈海泉角里帮吳福海戴長發王根濤等數艘蘇同新粳及南帮新杜子秈皆初到第一次開盤消胃不暢故市價又續小一角斛開約千石左右 
[雜糧]  
　　昨日北市雜糧公會各項雜糧交易頗旺計有油廠家辦漢口早黄五百四十七包天津黑豆五百五十包大連黄豆二車徐州黄豆二車粉廠家進明光頴州小麥七百包江北帮去大連苞米一車安東苞米一車本街辦漢口早靑二百包九江遲豆一百七十七包夾靑二百包曲江豆一百五十包天津黄豆武昌白蔴六十一包揚州白蔴五十包浙地帮辦大連大小包紅糧三車本街浙地各帮辦仰光東京西貢洋米南關機米蕪湖觀音秈又香安米等二千八九百包市面天津黄豆大三錢半大連黄豆小一錢餘略疲三五分小麥堅定洋米漲二三角不等 
　　尙有本埠新聞等轉入後頁 
雜評二 
[罷工（豫）]  
　　海員罷工方解决而電車罷工又陡起其他零星之罷工尙多罷工之在今日浸成重大問題矣罷工之種類不一而其原因則不外乎加薪 
　　原衣食住三者爲人生要素惟比年來生活程度增高之率大非昔比即月薪較豐之人欲維持一家衣食住於不匱乏已覺煞費經營而况所入菲薄如工人者乎故加薪之要求揆之以今日之生活勢不獲已也 
　　然工人與公司恒相互爲用無公司則工人將從何以得工作無工人則公司將何恃以行工作爲工人者當知公司經營之不易勿作過分之要求爲公司者亦當知工人生活之艱難勿作過分之拒絶互相諒解互相推誠則罷工之事旣不難立見解决且可弭無形之爭於將來焉吾因電車罷工之事而推論之如此 
 
 

Page 15

 
 
本埠新聞二 
[友華銀行滙市報告]  
　　昨日友華銀行匯市報告云十五日倫敦大條銀價近遠期均未動紐約銀價長至六角九分倫敦紐約間滙價長至四元四角三分一二五今日本埠各國匯價掛牌均如昨日開盤時市况穏定未幾轉堅收盤復見平穏開盤時九十月份交貨英鎊售價三先令五便士六二五遠期三先令五便士六八七五九十月份交貨美金售價七十七元遠期七十七元二角五分以無人購進市况見堅十月份交貨英鎊　　價長至三先令五便士七五十一十二月份三先令五便士八一二五十二月份次貨美金成交價長至七十七元五角今日美日兩幣視其餘尤爲堅定至收盤時十月份交貨英鎊售價三先令五便士六二五十一月份三先令五便士六八七五十二月份三先令五便士七五購價各長零六二五十月份交貨美金售價七十七元一角二分半遠期七十七元二角五分日金稍有成交其價十月份交貨六十二兩五錢至收盤時售價照此銀行定價英鎊匯票三先令六便士半美金滙票七十八元七角五分佛郎滙票一千零五十枚昨日印度仍在倫敦購銀倫敦市况穏定紐約未有成交 
[一週間之金融調查]  
　　洋釐本週間銀洋來滬者有杭州來洋一百二十四萬元其餘本省南京鎭江無錫蘇州及外埠哈爾濱香港厦門等處均未有運來現洋亦未見出口致本期市上銀洋存底頗爲豐富洋釐以星期二午後收盤（七錢二分一釐半）爲最小星期四下午收盤（七錢二分一釐八七五）爲最高計星期一收盤爲七錢二分一釐七毫五星期二小二毫半爲七錢二分一釐五星期三大二五爲七錢二分一釐七五星期四大一二五爲七錢二分一釐八毫七五星期五小二五爲七錢二分一釐六二五星期六大一二五爲錢二分一釐七五統扯並無升降用途不廣洋釐難看起色也 
　　銀拆七星期内亦無甚變遷星期一收盤市價爲一錢五分星期二不動星期三小二分市價一錢三分星期四小一分　一錢二分星期五同星期六大二分爲一錢四分各銀行外洋裝來大條六百零六條裝往杭州六百條裝去雲兩一百五十條烊去寳紋七十條故本届存數較上期少存二百十四條 
　　滙率本星期一大條無電報告近遠期掛牌均爲三十五辦士一二五至星期二長一二五星期三近期長一二五遠期勿動星期四均國縮一二五星期五近期勿動而遠期反縮一二五星期六均勿動故總扯勿動先令嗬囒新加坡俄國等滙亦然印度大半羅比法匯長七十五法郎美匯小半元香港大半分東匯大半分本週内絲茶出口交易稍見起色 
　　標金星期一上午開盤爲三百零五兩三錢收盤三百零三兩三錢下午收盤三百零三兩九錢後至星期四大條均縮一二五人心頗堅以致金價最高漲至三百零八兩五錢收盤星期五下午收盤回小至三百零五兩五錢昨日十一月份標金亦開盤價爲三百零五兩五錢收盤爲三百零四兩二錢十月份標金爲三百零四兩五錢較星期四已跌去四兩左右云 
[木箱内女屍案兇犯判解軍署]  
　　虹口岳州路荒地上發現木箱内女尸案後捕房拿獲寗波人陳梅亭·鎭江人王蕙根兩名現已偵查終結確係此兩人與在逃者共同謀害昨特傅集人證將該兩被告及裝置女尸之香烟木箱血衣等物押解公共公廨由俞襄讞會同英包副領事升座第一刑庭研訊法總巡亦派探目韓邦達到堂旁聽首由特别西探長壳羅香代表捕房陳述案情略謂八月七號上午岳州路荒地上發見木箱一只經印捕查見啓視箱内裝一女尸該捕頭報告哈爾濱捕房捕頭率同包探到場連攝兩影遂將木箱舁入驗尸所又攝兩影尸體已經公堂驗明捕房乃着手調查將所攝影片分發各捕房使查認死者姓氏迨至八月十八號有住居法租界之婦人投法捕房報告渠一女友失蹤因請查緝法捕房即將此項照片與認果係彼友該婦並將死者在大世界游戲塲内被一男子带去情形說明法包探乃按其所說男子之面貌因而緝獲第二被告王惠根經我得悉前往將王提回一再究詰由王引至肇勁路一百二十八號門牌灶披屋内在床下起出便桶一隻滿儲血衣及有血草紙桌上置有空酒瓶兩個小刀一柄蓋係以酒將女灌醉而後行兇也言時將各物逐件呈案續稱王旋供出同謀者共有三人因又派探目張芝卿前往杭州拿獲第一被告陳梅亭尙 
有一人已由公堂出票惟未弋獲陳王兩被告已在捕房供認並於供單上親筆簽字但王曾供死者係其妻因不守婦道恐死者將伊謀害故先下手此語殊難徵實緣捕房調查彼輩欲爲此事蓄意已久事前曾數次商議處置方法今已將各方面人證傅集可以證明遂由哈爾濱捕房一百五十一號印捕與捕頭相繼到堂證明木箱係先由一婦人路過其地瞥見該婦報告印捕將箱板撬開一塊露出女尸該捕見其舌伸至口外項間有血即歸稟捕頭率同包探到場再撬去箱板一塊攝影及請官騐尸情形又上婦人韓朱氏到堂証稱陰曆六月十二日第一被告來租就灶披次日與第二被告及另一男子同來是夜卽出此事但彼等進出均從後門而灶披又與正屋隔斷故我並不知覺云云又由吳淞路一百四十三號門牌泰興烟紙店夥陸兀良證明木箱係第一被告於六月十三日來店購去又住居法租界之婦人王張氏證稱死者名張根泉又名蘭亭及老五係鎭江人年二十五歲家無親故前曾被人拐往哈爾濱爲娼其時我亦在彼處且爲隣居故與相識後我認彼爲義女六月十三日下午四時許彼來我家旋與同往大世界遊玩至夜八九時之間彼與第二被告同出從此未曾見面當其二人在大世界相遇時之景象我未目覩云云證人至是已畢開官訊之陳梅亭供稱捕房呈案我在捕房所供之單是我簽字所供是實是夜我與王惠根及阿五三人先用酒將女灌醉我乃撳女子床上王壓住其身體阿五出小刀將女戳死遂以棉花草蓆包裹尸體裝入木箱事畢已經天明由我喚黄包車將箱車出棄於岳州路空地上王惠根供稱業皮匠在捕房所供是實死者實係我妻從前逃去經我在大世界遇見因將其带至該屋由阿五買來梅亭沽酒將其灌醉後我撳住其身梅亭揑住其喉阿五持刀在耳後連戳兩下即死刀巳被阿五拿去嗣後包裹尸體裝入木箱係三人同作等語並延律師辯護請求從鑋發落中西官訊畢退入休息室磋商之下復升公座宣布判詞云陳梅亭王惠根押候錄供備文連同證據一併呈解護軍使署訊辦 
[又有兩函爲席上珍听寃]  
　　滬西商界聯合會會董葛品生因席上珍女士自殉一案特函致總聯合會請其主持公道原函如下總聯合會理事評議諸公均鑑本埠自席上珍女士自戕以來人言藉藉羣議紛起夫自戕者人所　有以債務而自戕者亦人所常有何獨對於席上珍之自戕而疑之獨對於席上珍五千元之自戕而疑之蓋席上珍自戕之原因以表面論似大五千元以實際論不僅在五千元不僅在五千元而卒以自戕其問題之複雜無怪乎羣疑紛起人言藉藉也惟疑案常懸始終不白女士之死毋乃太寃還請諸公激發熱誠主持公道以解羣惑而平衆憤無任企盼葛品生謹上周克新爲寃女度上珍自縊一案通告各國體及洞庭東山同鄉會書云敬啓者席上珍自縊一案連日各報登載喧傅全國即社會上之名媛碩彥亦復論情駁理爲死者作不平鳴足見公道未泯人心不死惟是沉寃未白黄土埋香大憝未除逍遙法外空談固無裨於事實獨夫究何恤於人方且死者之家僅病兄老母伶仃孤苦勢力懸殊非社會公評自沉寃之莫訴𪹚與女史固無半面識無瓜葛親祇以正義不可没獸道不可存公理不可泯人心不可死用敢代懇各圑體及我洞庭東山同鄉一致聲討務使湯某受法律裁判而後已非然者此風蔓延毒且及諸百世社會之伶仃荏弱者寗有噍類乎臨楮扼腕伏候公裁 
[大宗冒牌洋酒之抄獲]  
　　星報云今日法捕房探員會同公共租界捕房人員在兆豐路一號某洋行Giesel＆Co貨棧内抄出各色冒牌洋酒數百箱私印商標數千包大鉛桶五只木箱軟木塞印字之機件仿印商標之顏料以及酒廠用具多種現料瀰没上海市内之冒牌洋酒經此次破案　當可將來源完全杜絶按今日所抄僅係冒牌法國各公司之酒類其數幾達一千箱聞此外尙有他國之酒甚多皆爲赝品該洋行係德人所設在江西路六十二號大班　賽氏業於昨日下午被逮拘法捕房一夜至今午存銀一萬兩保出此案於今日下午預審一次以偵查未了尙須緩日開審此次抄出之後如葡萄酒香檳酒麥酒杜松子酒以及著名之白蘭地十餘種莫不具備抄出之商標共有三十四家之多蓋該行所有除德國皮酒外其餘皆係假造捕房人員除兆豐路貨棧外並於岳州路交界處未編門牌之中國房屋内抄有冒牌洋酒商標空瓶甚多惟未有顏料亦係該行所有云 
[閘北共和路展寛之實施]  
　　閘北共和路西段展寛路面已漸次實行惟原置電桿突出路面殊爲不便故北工巡局昨函水電廠云逕啓者查共和路西段官民立路至恒豐路一带起造房屋已一律寛讓路線原有電桿突出路中於車馬往來轉覺阻礙應請派　移置以便交通相　函遠請煩貴廠查照辦理爲荷 
[道路會明日開董委聯席會]  
　　中華全國道路建設協會定於明日（十八）下午六時半在靑年會開執行董事與委辦聯席會議磋商重要各事件經已發出通啓其議事日程如下（一）續議印刷最新道路建築法合同案（二）續議執行董事會議規則案（三）續議委辦會議事細則案（四）續議公推各部職員案（五）提議徵求會　通則案（六）提議第二届徵求大會簡章案（七）徐顧問建議提倡籌築環租界馬路理由貴案（八）公推費吳生等爲各部名譽顧問案 
[美紅會捐助汕振消息]  
　　星報云華盛顿美國紅十字會總部前嘗捐助汕頭振捐美金一萬元茲據美國紅十字會中國總幹事會宣稱該會已向各分會捐集汕頭振捐一萬一千八百五十八元七角三分將撥解災區據最近汕頭消息疫　之危險業已消滅各振濟機關現皆注重善後諸事美國紅十字會汕頭部之振務現由該部主任及美領事監同辦理 
[滬江大學開學紀]  
　　楊樹浦滬江大學業於本月十四日開學新生報到者有一百五十人之多内二十四人爲女生計共有新舊男生五百五十餘人女生二十八人濟濟蹌蹌自開創以來此爲最盛新聘中國教育八人外國教育三人即社會學教授魏萊氏英文教授哥萊氏及家政學教授密勒氏女士今中學部完全與大學部分離校舍新成者有格致室電氣室游泳池等女宿舍及中學第二新校舍正在建築中不久即可完竣行開學禮時由魏校長致訓詞云 
[商科大學夜校近訊]  
　　上海商科大學夜校自去年開辦以來成績卓著今歲復加擴充藉以補助商店執業人員與識之不足並增進其個人之地位日來報名之人絡繹不絶報名日期原定本月十五日截止茲聞該校尙恐外界未及周知或有抱向隅之憾特再行延長幾天該校可以開班之學程有七而擔在各課之教員多係留學歐美商學專家且皆爲熟習國内商情之士將來就學之士定獲事半功倍之效茲探得該校詳情節錄如下開班之學程（一）銀行學（沈籟淸君擔任）（二）經濟學（沈籟淸君擔任）（三）會計學（李道南君擔任）（四）銀行簿記（黄勤君擔任）（五）英文（温萬慶君擔任）（六）商業答記（徐廣德君擔任）（七）英文速記打字等並聞上列各班尙有餘額凡有志就學者可趕速報名補塡缺額云 
[榮道一今日出殯]  
　　松滬護軍使署以前任上海防守司令榮道一氏病故迄昨己届五七領帖特派汪參謀長親　致祭今日爲出殯之期又派本署軍樂隊一隊齊步兵一營令各該官長着由江灣喪寓起排導送殯至北火車站爲止以誌弔唁聞靈柩至寗後再行由輪盤回古里云 
[義費副領事返滬]  
　　駐滬義副領事費洛君因至漢口代理駐漢總領事職務其星期六之公共公廨陪審堂期商請英米副領事代庖茲悉費君於前日事畢返滬昨農蒞廨照常陪審矣 
[眼科專家來滬]  
　　眼科專家美人湯普森氏現已來滬氏於勃蘭巴黎倫敦檀島各處皆設有眼科醫室又嘗演講於美英德法各醫科大學及著名學社氏發明騐目新法即世所稱爲湯普森氏騐目法是也其醫室設備最新式之儀番中有氏所自創造而爲他家所不具者云 
[紀麗斯跳舞傅習所]  
　　南京路麗斯跳舞傅習所爲呂碧城女十所創立將於十月一日開課一切辦法　　國式女士曾留學於紐約之哥倫比亞大學今夏始回國云 
 
 

Page 16

 
 
[香店工人停工風潮尙未解决]  
　　本埠北市香店全體工人因加增酒錢問題發生停工風潮已紀昨報茲悉香店同業每年中秋節之香斗一項爲大宗交易目下正當香斗出貨孔殷之時是以店主方面舉出代表向工人竭力疏通照原價酒資六十文外再加若干但工人尙不滿意延至昨日尙未解决午後各工人又集衆討論非遽到圓滿目的不止云 
[呈控上寳沙田分局之省批]  
　　寳山縣殷行鄉農會會長朱同福等前爲上寳沙田分局濫發部照具呈省署懇請查辦茲經韓省長批示云據呈濫發部照各節究係是何情形候令沙田總局確切查明核辦復奪再來呈未貼印花應即趕送補貼以符定章此批 
[訴訟未争决前房屋不得動工]  
　　西門内三在里房客代表李耀庭等呈交涉公署請求致函比領轉飭普愛堂於訴訟未解决前不得工作等情已奉交署准詞函轉矣 
[車務總管陳覆行李非在車上被焚]  
　　市民醫院院長張心蕪日前由杭搭特别快車到滬隨带網籃兩只置在龍頭房附近之行李車内不知如何該籃忽被火傷所有内儲碑帖半付一炬張君當即函致任局長請飭龍頭房機工以後燒煤時加意謹愼免致燎然任局長以此事關係旅客殊鉅即飭車務總管尅日查復茲得陳覆謂是日張君之行李堆在行李車内該車有隨車員照料非常謹愼决無遺火被焚情事且張君下車提取該件時并無異議則該件决非在車上所焚可以斷言準此情形本路不負賠償之責專此具覆敬請鈞鑒云云 
[建築董渡公義碼頭之布告]  
　　上海縣公署昨發布告云案據建築董渡公義公共碼頭籌備處紳商黄炎培王震姚曾級傅恭弼朱曾嚋等呈稱竊治下南市董家渡公義兩處碼頭前由浚浦局在彼浚浦縣碼頭拆卸之後董家渡先由滬南各巡捐局建一石橋行人上下殊感困難於民國八年由恭弼等兩處碼頭籌欵建築當經呈請核示在案惟其時所建碼頭因經費不敷尙嫌狹小近且損壞出入　形不便查董家渡公義兩處碼頭爲往來渡客及航船貨船渡船輪船聚集之地須有渡堅固備闊碼頭方能一勞永逸泊船過渡均無危險現經炎培等曁在滬各紳商公同發起議定遵照浚浦局及滬南工巡捐局規定章程改建董家渡碼頭係平在椿柱均用鐵骨水門汀外託木椿上面加蓋木屋以便行人休息公義碼頭則傍闊加高亦傅出入利便公推張毅擔任建築事宜業經打成圖樣估計工料價銀八千餘兩其欵由各發起人籌墊募純係民捐民辦當在馬家廠浦東公所設立籌備處日後兩處碼頭議由浦東公所常年修理俾專責任刻經籌備兩月大要粗具即日開工仍俟工竣之後彙造收支淸賬呈報核銷事關公衆利益理合備文並黏呈圖樣及發起人名單呈請縣長鑒核凖予立案給示以重公益而利交通實爲德便等情並附圖樣名單到署據此除批准備案外合行布告仰該處商民船户人等一體知悉須知建築董渡公義兩處碼頭係爲利便公衆交通起見現値開工之際毋得有藉端阻碍情事致碍工作違干查究其各遵照特示 
[浙江塘工劵開獎紀]  
　　昨日爲浙江塘工有獎義劵第四十八期正劵額外加獎在滬開獎之期假久大碼頭利濟總局内舉行開出之五大獎號碼並承銷各票號照錄如下頭獎二萬四千六百七十一號嘉興大利公司二獎一萬七千一百十一號嘉興源元中三獎二萬五千六百六十五號本埠善利全四獎二百四十三號蘇州程爕記又四獎一千零二十六號嘉興大利公司五獎二萬三千二百六十六號杭州何信才又五獎二萬五千八百六十四號北京月中桂 
[私售獎劵之科罰]  
　　法租界東新橋街丁金山所開之連中獎劵店現因無照私設被西探長戴薩克君查悉飭探將丁及各種獎劵一併带入捕房斥丁退去昨日傅至法公堂請究先由捕頭稟稱捕房曾於前月間知照被告着令停止售賣不料破告仍私行售賣故此傅案請核詰之丁金山供認違章中西官判丁罰洋二十五元充公獎劵没收 
[沈檢驗員檢驗靖江殺母案之禀復]  
　　靖江縣西鄉農民嚴順林素來違忤其母嚴印氏今年七十六歲去年九月間因家務細故與母衝突順林取得罐頭在手將乃母頭部猛擊嚴印氏當塲受傷旋即斃命由其子草草棺殮當時四鄰雖有所聞惟案關逆倫不敢貿然告發事爲該縣金知事訪悉飭警往拘嚴順林並該處地保嚴順林聞風逃逸僅將地保獲案訊供收押候示一而派人將該氏之屍棺看守候緝嚴順林到案再核今年舊曆六月間始將嚴順林獲解到案奉訊之下順林供認行兇不諱判令收押遂詳報江蘇高等檢察廳請示辦理云後茲奉高檢廳指令上海地檢廳派員蒞靖江開棺檢騐等因車檢察長奉文後立委檢騐員沈錫慶赴靖江檢騐本月十一號靖江縣金知事會同沈檢騐員下鄉蒞塲開棺如法檢騐當騐得已死嚴印氏之屍體早經爛盡祇存枯骨其頭顱腦壳受有劇烈之傷痕委係跌傷致命而死金知事親視無訛塡明屍格判令棺殮聽候訊明按律究懲沈檢員已於前日公畢由靖回申返廳　復車檢察長已將檢騐情形申詳高檢廳核示云 
[顧三傷害尊親之訊辦]  
　　江北婦人顧姜氏年六十六歲住居浦東爛泥渡邇來迭遭伊子顧三違忤逞兇昨晨又因家務細故顧三竟將乃母顧姜氏推跌磕破頭顱流血滿身經鄰人鳴到崗警將顧一拘獲連同顧姜氏一併拘入三區警署當因案關傷害尊親立命備文轉送地檢廳訊辦下午奉檢察官提訊一過判願三收押顧姜氏發堂醫治云 
[誘姦拐賣松江寡婦]  
　　胡明泉之女兒陳胡氏前嫁松江陳某爲妻現因丈夫亡故上月間被錢金金誘引成姦拐逃來申日前串同王大郎將氏領至瑞福里十四號門牌希圖賣娼適爲探目徐朝發包探苗永興高金林偵悉前往將錢王兩人及胡氏一併带入捕房昨解法公堂請究先由捕頭上堂稟明前情繼由胡明泉稱胡氏係商人女兒此次被拐來申商人不知直知由探到來知照始悉前情請求重究又　見證金阿七稱胡氏由錢王兩人領來欲賣與婦人爲娼後由婦人盤問始知衆歷不明故此報告包探拘案等語詰之錢金金王大郎供認串賣不諱陳胡氏供與錢金金姘識後即被拐來申今情願隨父回家等語中西讞員判錢押西牢五個月王押四個月以儆胡氏交其父領去管束 
[自由車撞跌老婦]  
　　北四川路天潼路口昨日上午十時一刻有某甲駕乘自由車駛過撞倒七十歲老婦翁杜氏頭腦跌傷不省人事由虹口捕房七百零四號華捕前來將某甲拘入捕房另雇車送受傷老婦投同仁醫院醫治 
[汽車撞傷行人]  
　　某號汽車於昨上午十一時四十分駛經西華德路公平路口撞傷行人徐金玉足膝經捕抄錄汽車號碼另雇車送受傷人往同仁醫院醫治一面歸報捕頭候示 
[兩婦私賣燈吃]  
　　法捕房探目沈德福唐云卿包探李金生等偵悉居民朱吳氏金毛毛兩家私設烟榻容人在内吃食洋烟有違禁令故此稟明西探同至該處抄出烟具等物带入捕房諭令交保昨日傅至法公堂請究先由捕頭稟明前情詰之吳氏等供認私賣燈吃中西官判金罰洋五十元吳氏罰洋三十五元充公烟具没收 
[又有兩婦私賣燈吃]  
　　婦人趙賴氏周張氏分别在東鴨綠路六百四十九號墨克登路二百十八號兩處屋内私售燈吸洋烟經哈爾濱捕房包探查悉往將兩氏及烟民王金寳陳阿三潘長春陸金紀毛成和蕭淸三周士圖王小和陳少山等拘獲抄出烟具昨解公共公廨經張鴻　讞會同日副領事田中氏質訊之下以違禁屬實判着兩氏各罰洋三十元除人各罰三元充公烟具銷燬 
[李家堰張葉桂家前夜被刦]  
　　浦東李家堰東首向業洗猪生意之張葉桂家於前夜一時許突來客音匪徒十餘人各執兇械撞門入室袖出手槍禁嚇聲張即將男女扎縛翻箱倒篋任意搜刦計被刦去衣飾銀洋等物約値四五百金之譜臨走開放手槍一響携贓呼嘯向南而逸昨晨由事主開單報告南邑境之張江棚七區警局請求飭緝云 
[華豐布廠失竊案續誌]  
　　南市陸家浜馬路橋華豐布廠於陰曆七月十一晚失竊絲光嗶嘰布八十三疋値價銀八百餘兩報請官廳查緝一案迭誌本報事後由警探查得此事實由年僅十八歲之廠夥瞿士芬（即瞿代先）勾串同夥人丁常貞張士根及已歇女工頭鮑三鳳等所爲瞿等行竊後匿居滬北振華旅館十二號房間内現已會同公共捕房中西包探前往將瞿拘獲並在房間内查抄原贓獲得有改稱葛姓所寄之絲光嗶嘰布三十八疋係分裝皮箱三只又在大東旅館某號房間内查獲舖蓋兩個内藏絲光嗶嘰布九疋均係原贓已由警廳派探持文赴公共公廨將人贓一併提回歸案訊明拘留候補提同黨務獲訊究在案並聞十九晚由警廳偵探在瞿家内起出原贓布六疋先後共計抄獲原贓四十四疋均存廳候失主具領云 
[王克琴家傭婦行竊]  
　　女伶王克琴家於前日被傭婦范倪氏竊取銀匙兩只售洋化用現爲包探查悉將氏拘獲吊出原贓带入捕房昨解法公堂請究先由原告投訴被竊情形詰之倪氏供認實因貪小起見求宥中西这判倪氏押二個月以儆贓給原告領去 
[搶洋禁押半年]  
　　流氓韋三子與在逃同黨在愛多亞路搶取李惠章現洋二百元由探將韋拘解公共公廨訊押在案昨晨由廨復訊原告投訴當時被搶情形訊之韋供原告之洋已被同黨取去現不知逃往何處中西官核供判韋押西牢半年示儆 
[公共公廨訊案彙紀]  
　　昨日公共公廨訊理民事訟案併紀如次（一）婦人王夏氏延高露玲律師控與其夫王榮生離婚案王延博良律師請求免保結果准被告具結候訊（二）婦人陳張氏延高露玲律師訴與其夫陳 
少芝離婚案結果原告准免繳堂費被告着到案具結候訊（三）婦人吳黄氏延甘維露律師訴與其夫離婚案結果本案未判决以前着被告自陰曆七月份起按月給原告養贍費洋八十元醫費照醫單另給（四）朱海珊延甘維露律師聲請破產案債權人張談氏代表禮明律師請將所控朱不還存欵一千元判决着朱交保結果賬簿交理賬員派理賬員淸理賬目朱海珊交五百元保（五）何道茂聲請破產案結果准照理賬員報告書第九條辦理（六）趙德馨延朱斯芇律師訴邵錦鏞私用賬洋案結果案經原告到案證明按告飭傅並登報傅達不到應即缺席判决並飭到案執行（七）城内審判廳移傅鄭藻森起訴賬欵糾葛之被告方慶寳到廳候質案結果　令被告於今日投案 
[誌謝]  
　　昨承同濟醫工大學同濟雜誌社惠贈第十期「同濟雜誌」一册又同德醫學校惠贈第四卷第二期「同德醫學雜誌」一册又中華書局惠贈第一七五期「英文週報」曁第二十四期「小朋友」各一册又中華圖書館惠贈第一七九期「禮拜六」兩册誌此併謝 
來函 
[公餘研究會義務學校籌建校舍募捐啟]  
　　敬啓者本校爲普及義務教育起見以原有校舍後面𨻶地爲之擴充以能容學生五百人爲度現正着手繪圖建築本年九月至十二月爲籌備期内如荷熱心義務教育諸君子獨助一禮堂或教室者本校仰慕其熱忱以助欵人名題爲堂名並鑄銅像及紀念碑以誌永感想海内不乏積善之家定能樂助斯舉造福社會提倡義務教育尤爲救國根本大計盍慨仁囊以助成功伏維公鑒上海引翔港南木橋義務學校建築舍籌備處啟十一·九·十 
公布欄 
[上海地方審判廳]  
　　判决主文（民庭）一件判决吉慶珠　僧恒德因借欵涉訟聲請恢復原狀一案（主文）本案廢棄本廳民國十一年八月十四日之判决僧恒德應償還吉慶珠洋四十元訟費由兩造平均負擔本判决宣汬假執行▲一件判决顧坤潮與徐金記爲違約糾葛一案（主文）徐金記應賠　顧坤潮洋二千七百六十八元八角五分顧坤潮其餘之請求駁斥訟費由徐金記負擔▲一件判决高生大訴黄高氏等承繼及財產涉訟一案（主文）原告人之請求駁斥訟費由原告人負擔（以上九月十五日） 
　　判决主文一件判决徐柏林與嚴佩　因田畝糾葛上訴一案（主文）本件上訴及附带上訴均駁斥被上訴人宣示假執行之聲請駁斥聲請宣示假執行之費用由被上訴人負擔其餘之本審訟費由上訴人負擔▲一件判决朱秀川與陸子靑　遷靈　屋糾葛上訴一案（主文）本件上訴駁斥被上訴人宣示假執行之聲請駁斥聲請宣示假執行之費用由被上訴人負擔其餘之本審訟費由上訴人負擔▲一件判决阿三訴劉門善娘等借欵糾葛一案（主文）劉門善娘應還阿三洋九十五元阿三其餘之請求駁斥訟費由劉門善娘負擔▲一件判决單靜濤與張德興因租屋糾葛上訴一案（主文）原判除張德興應償還項茂記租洋一百二十元繳由單靜濤具領部分外廢棄被上訴人租住項茂記所有坐落大統路房屋兩幢應即遷讓本案訟費歸被上訴人負擔▲一件判决火郁周與王子英佃租糾葛上訴一案（主文）本件上訴駁斥本審訟費歸上訴人負擔▲一件判决王牧齋與陳錫璋内貨欵糾葛上訴一案（主文）本案上訴駁斥本審訟費由上訴人負擔▲一件判决婁瑞富與陳雲甫田畝涉訟上訴一案（主文）本件上訴駁斥本審訟費歸上訴人負擔▲一件判决吳耀庭訴唐毛囝等抵欵糾葛一案（主文）唐毛囝應還吳耀庭本利洋四百元將出抵　永元户二畝一分另田單一紙贖回唐毛囝如延不償還馮桂林應負理直貴任訟費歸唐毛囝負擔▲一件判决夏春濤訴殷景園拆欵糾葛一案（主文）殷景園應還夏春濤本洋三百元其利息自民國九年陰曆十一月初七日起照每月二分利息付至執行終了日目但不得超過原本原告人其餘之請求驳斥訟費歸殷景園負擔（　庭）張樹生行竊案（主文）張樹生行竊之所爲處拘役二十日▲楊黄氏帮助吸食鴉片烟案（主文）楊黄氏帮助吸食鴉片烟之所爲處罰金三十元烟土三兩三錢没收▲龔阿四等侵佔案（主文）龔阿四共同侵佔之所爲處五等有期徒刑二月周福全共同侵佔之所爲處五等有期徒刑二月李根壽共同侵佔之所爲處五等有期徒刑二月唐根金共同侵佔之所爲處五等有期徒刑二月▲俞品興竊盜案（主文）俞品興竊盜之所爲處五等有期徒刑二月未决羈押日數以二日抵徒刑一日▲孫巧寳帮助和誘一案（主文）孫巧寳帮助和誘吳陸工之所爲處五等有期徒刑二月未决其内羈押日數准以二日折抵徒刑一日訴訟費用歸孫巧寳負擔（以上九月十六號） 
　　公示送達（全文在本廳揭示揚公布）一件判决　洪調興喬裕記貨欵糾葛案件（主文）喬裕記廳　　洪調洋二百二十七元訟費歸喬裕記負擔右仰被告人喬裕記知照▲一件判决劉泉孫　蔣文卿兩租屋糾葛案件（主文）蔣文卿應將租屋遷讓連同欠租洋七十四元交劉泉孫執收訟費歸蔣文卿負擔本判决關於　護部分宣示假執行右仰被告蔣文卿知照人 
（以上九月十六日） 
　　批示一件吳社針狀爲抄閱肇錄　指明民事訴訟律由狀悉訊問筆錄准予抄閱至所稱第二百九十條第一欵屬於何部前判决理由欄内已記載明白仰則知照此批▲一件陳文彬狀請依法執行由准予執行此批▲一件俞允昌狀領案欵由准領此批▲一件惠少卿狀領案欵由准領此批▲一件黄春生狀請迅賜執行由候傅案執行此批▲一件陳鳳鳴狀將充任信成銀行淸算人接收情形聲請備案由氷悉此批▲一件王季林狀請强制執行由巳飭史　行矣此批▲一件劉李氏狀請傅案押迫由狀悉彭貴卿卿收嚴迫矣該氏即日來案　諭此批▲一件計國楨狀交案欵由准交此批▲一件徐懷霖律師狀爲聲謝依法登報送達由狀悉本案應送達之文書及其繼本業巳依照民事訴訟條例第一八四條第一項及第一八六條規定辦理在案至同條例第一八四條第二項規定味得字憲義非必要踐行之程序所請應毋庸議此批▲一件曹根山狀交案欵由准交此批▲一件曹志田狀交案欵由准交此批▲一件湯祥麟狀謂控止執行由准如所請此批▲一件應紀發狀請執行由狀悉准予飭吏追父此批▲一件瞿紹裘驅逐　蛉請求備案由狀悉此批▲一件蔡士才因俞品興犯竊盜罪請求寛免緩刑由查該案業經判决所請應毋庸議此批（以上九月十六日） 
 
 

Page 17

 
 
   
 
 

Page 18

 
 
自由談家庭通刊第五十五期 
[改良現今家庭教育的我見（四）] [  王爵]  
　　（七）非禮的體罰做父母的没有不痛惜他的子女的但是各人的情性不同遇到那殘忍的父母就是殺他的子女都不痛惜何况區區的體罰呢不過這是特别的情形出於常情以外原不能爲例但通常拿手或木板來責罰兒女的比比皆是當見子女有了過失或者哭得利害的時候父母不問情由不加勸戒而施以一種兇猛的體罰大槪擊頭背脊屁股等處要曉得背脊是神經會聚的地方頭腦是一身的主宰最容易受傷的他們對於生理的常識一點都没有實且可歎至於體罰對於兒童是否適用有無效果現在多少教育家正在研究有主張用的有主張不用的還没有結果但是兒童年齡很輕身體還没有發育得完全究以不用爲妙况且父母根本的訓育不好就是將兒童打死了也無用 
　　（八）不曉得衛生家庭衛生也是父母應曉的一種常識平時不僅僅在兒童身上注意就是家中一切用物食品衣服等類總要淸潔消毒以防疫病的發生無奈現在做父母的曉得注意的很少家中雜物堆積成山污穢不堪到極點食品尤不留意夏天的時候蠅蚊羣集不曉得驅除兒童吃下去怎樣不生病呢有時兒童正吃東西有些屑子小塊掉下來父母還罰他拾起來吃下去也不曉得上面有没有微生蟲吃下去有没有妨害兒童吃飯吃慢了他還催他快吃唉衛生的知識一點都没有可嘆 
　　以上所舉的幾條都是一時想起來的可算是現在一般家庭所同犯的毛病其餘還有一時想不起來的也不必細說現在再拿家庭内所急要改良的揀幾條要緊的說說内中有就他的缺點而說明改良方法的有的是没有講過另外增加的 
[我國今日舊家庭制度破裂之原因（上）] [  花佛]  
　　中國舊家庭之制度與君主時代之政體非常吻合可謂爲君主專制政治之雛形其中有一天經地義的道德律以維持之故數千百年來舊家庭之制度異常穏固所謂天經地義之道德律即子於父母必孝妻於夫必順從此等教訓頗與人民必處忠君忠臣不事貳君之道德律相符合以是國家之政體不破壞則社會上家之庭制度亦自鞏固且當時人民更有一種信仰信冥冥之中有一神明精幹之神在人民若稍違背舊道德律卽干此神明精幹之神之怒此等觀念旣深印於人民之腦中故對於普通律絶對服從而舊家庭之制度因以保持至今焉然而保持至今已將破裂矣 
　　夫舊家庭制度之優點爲世人所稱道者卽聚族而居族必有祠宗必有譜尊祖敬宗不稍異念至於一家之中累世同釁意和道合郁郁乎興隆之象也然至於今日此種美風轉爲吾人所吐棄固由於此種美風在今日已百不一睹若彼舊式家庭能竭力維持者亦復門第衰微紛呈破裂之象舊家庭之制度共命運在今日勢幾不能以終日危乎殆哉 
[殉婚記（下）] [  恂齋]  
　　是時彩輿登堂鼓樂喧鬧夫己氏家聞知此事以爲不詳且鄉俗花轎斷無空回之理將與我家大起交涉我母出於無奈於是施其强暴手段迫余以作李代桃僵之舉嗟夫余當時若出而反對亦惟有一死然亦無從覓其死蓋婢僕環侍已不許我自由矣且余每欲死時腦海中必當現一囗哥肖象以爲余若死後其將何對囗哥也是以忍死須臾隨轎而去以作夫己氏之傀儡天人不謂囗哥不察突來書相責詎此書落於夫己氐手中勃然大怒擲書余前申申詈余爲淫蕩之婦且謂余巳犯七出之條將藉此作退婚之據余當時受此辱駡亦不以爲意蓋余心死已久矣然囗哥手書已呈余眼雖刀斧在前亦必拆而閱之詎纔拆閱而囗哥已作申中之詈嗟夫薄命人前世何孽竟到處招尤不得一知心之人又有何生趣乎且簿命人爲舊社會中人而又處於專制家庭之下今將爲被休之婦余雖不死亦有人迫余死余死固不足惜惟余死後其將何以對囗哥耳嗟夫囗哥今年不將入大學乎入大學之經費不又將取給於義父黄翁乎黄翁素非素封何力以供囗哥需囗哥其亦知黄翁之錢何自來乎蓋余雖貧困尙能典質釵珥足供囗哥之需黄翁不過爲余等傅遞耳且余之忍死偷生者亦爲此事深願得覩囗哥由大學畢業得一博士頭銜然後余於是時死以謝囗哥亦未爲晚不意老天恶作劇不能使余緩死須臾以覩囗哥之將來悲夫····余讀至此余之痛淚不知横彈幾許嗟夫舊式定庭其對於兒女婚姻竟專制若是而其結果之慘惡竟亦若是乎惜余無生花妙筆不能爲彼寫入小說以作爲人父母者之當頭棒喝茲錄而投寄家庭週刊以稍遂彼輩初志未識主筆先生其亦許我否乎 
[勸家庭勿再購彩票] [  雲奇]  
　　諸君到今日還要買彩票嗎我是個受了彩票害的人起先當當借錢打會買過許多的彩票一條末尾都没有中過因此害得我很斷過幾回炊我家裏的人老的爹媽小的兒女眼巴巴只望我挣幾文買飯吃誰知一心妄想要發這種財倒把自己血汗換來的錢隨便送了然而我發財的迷夢還没有昵總不相信中不着頭彩的還是儘着自己的血汗錢還是去買我有一個朋友勸我道彩票是靠不住的他那裏會開出大彩來我道他總有一個頭彩的譬如他發行了三萬張票每張二元折一個八折批到各彩票店他一總收進四萬八千元他開的頭彩到十彩一共不過拿出三萬多元來他每月穏賺一萬多他爲甚麽不開出大彩來圖别人照顧他下次的生意呢朋友道這是夢話你要知道他們的票子那裏能夠銷得完買彩票的只有這些人現在彩票的名色又多大家搶生意廣告上登得好他銷不出是實在的譬如三萬張票銷不上五千張請問他肯到家裏去拿錢來開大彩給你嗎我被朋友一句話提醒了仔細想一想果然買彩票這事只有我送錢給他的他不會還錢給我的從此我就發誓不買彩票了老老實實做自己的事現在倒還可以敷衍過日子了我所以要勸一般家庭千萬不要像我再去上他們的當而今還有一說他們的彩票已經政府的明令禁絶了他們儘管有神通運動得再辦一兩回可是他們再辦一兩回之後便没指望了他們難道還要圖我們下回的生意挖腰包出來給我們嗎所以這種就要收場的彩票更加買不得我所以要勸諸君千萬不要再拿血汗換來的錢隨便亂送給别人這便是小子的一點窮心請大家聽我一句話罷（未蓋章） 
[奇異之家庭一眞正「活動的家」] [  「宗漢」「賡夔」合譯]  
　　阿拉斯加（Ａlaska在北美州）之土人無一定之家庭捕力大之野牛駕木製之巨車而土人即食息於其中隨處可停誠天笑所謂「活動的家」也 
二水上之家 
　　可倫布河流域中人烟稠密無空曠地貧民以巨鐵條捆山中伐下之巨木浮河旁爲室連綿數十里相比而居與陸上無異云 
三鳥巢式之家庭 
　　波利非亞國（Ｂolivia）之都城蘇克勒（Ｓucre多大森林人民築室林中遠望之歷落參差有若鳥巢云 
四橋狀家庭 
　　委内瑞辣國（Ｖenezuela）之渥林諾柯河（Ｑrinoco）中產堅固之喬木甚多士人架巨板兩岸木間卽以爲家云 
庶中安樂窩 
　　秘魯國（Ｐeru）鄉人恒匿居蔗叢中庶殊高大有若喬木旣可避烈日又可蔽風雨誠一天然之安樂窩也 
六鹽室 
　　瑞倫島（Ｚealand）多鹽礦礦中多大鹽塊工程師哈司（Ｈarse）則築室其中牆壁及屋頂悉鹽塊也中亦有電話電燈與外界通殊别有風味云 
七指環家庭 
　　巴西（Ｂracil）郊外房屋多築成指環形屋頂絶平坦中有曠場一面積可數畝村長之屋特高頂尖絶肖棱形之鎭石云 
八獵人出獵時之家庭 
　　俄羅斯南部之獵　獵時恒携妻與俱居特製之雙輪自由車中車前有望遠鏡行時甚輕捷於　獵頗合宜云 
[家庭飲料的研究（中）] [  智軒]  
　　食前與食時之飲料 
　　　從事業務者勞心勞力日無暇晷欲陶然一醉徒傷身害體而巳飯前若不飲酒而以淸凉飲料代酒之用斯誠善法否則飲少許之萄葡酒爲宜 
　　食後最佳之飲物莫如果子露入於煑熟之冷水中飲之味甚甘美此種飲料最易解渴夏時兒童飲之尤爲適宜 
[苦兒自殺記（上）] [  鮑眕]  
　　却說舉賢地方有一家鄉紳那家主姓施名光霽手頭有五六萬家私在一鄉可推爲首富子只是年近半百膝下還没有兒子恰好他的髮妻死了遺下兩個女兒隔了一年便娶位續弦後來便生下一男一女老人自是歡喜後來三個女兒先後出閣却以小女兒攀的人家最好賠的妝奩也最多這於他老人家自然没有什麽歧視之心但那後母便因兩個大女兒不曾自己肚裏袋過就難免有所軒輊了這也是人情之常表過不提他兒子名喚文彬只因老人抱孫情切故此早早與他成婚那媳婦人倒很賢惠也因肚子不爭氣過門六年兀自不曾生育過兒女老人着了慌遂也顧不得媳婦生氣便在上海又替他娶個妻室就賃居上海一來因在上海本來開有店舖文彬一手經管正苦没有住家二來免得他兩口兒住在一起滋生嫌忌誰知新婦剛剛娶了來一年光景文彬却忽的染起病來看看那病不是頭勢遂即带看上海家眷力疾奔回故鄉老人夫婦正倚閭盼望呢不道往後竟一病不起只旬日工夫便長逝了當時闔家悲痛那種悽惻惻的哀音眞是令人聞之酸鼻你想他上有父母下有妻小的人一旦撒手其情景也就可想爭奈那時候老人近族中人聞此噩耗却暗地在那裏額手稱慶這班族人早就覷着這份家產巴不得他没有承嗣的人好來瓜分了他差幸那時新婦已有遺腹所以他們尙不敢便爾發作老人心下如何不明白却又不甘心這班人把自己一生心血掙來的錢平白吃他們瓜分了去幾回打量才想出個治標的法小孩以作螟蛉要是新婦固眞一舉得雄却也並無妨碍横豎有兩個媳婦將來小媳婦有了兒子大媳婦反眼睜睜瞧着也不是道理就把那螟蛉的着他扶養使他有了依傍方不致過那悽凉歲月如果遺腹的是女則此舉更不爲多了免得臨了事反致棘手好容易吃他找着了個呱呱墮地的初生小孩原來這孩子的母親還是個不曾出嫁的女郎自從生下這可憐孩子生怕吃人家飛短流長便遮遮掩掩硬生生的把與别人恰巧那老人正需着這個誰知那新婦後來竟舉了個遺腹子老人更是歡悅却又念着目家乃風燭殘年别要後來兩弟兄一眞一假爲着這些遺產爭鬧起來如何是好難得他一片婆心即便立下筆據遺囑把這家產匀分爲二兩個孫子各得一半分給兩媳婦執掌老人這才心安 
 
 
 

Page 19

 
 
   
 
 

Page 20

 
 
   
 
 

Page 21

 
 
一週間國内大事記略[  通一]  
[内閣]  
　　十三日衆議院提出任命唐紹儀爲内閣總理案贊成退回者二百零七票唐閣旣結束其閣員自將總辭聞王寵惠已着手組閣府保洛均予同意閣員支配傅說不一大約農張法盧除外其餘當無大更動張英華表示不　長財因庫劵被外銀圑拒絶故也 
[國會]  
　　七日憲法審議會繼續討論「縣制度之如何規定」湯議員提出之動議「主張在地方制度章内規定省憲大原則條文内應有關於縣制之一項其條文爲縣制須以發達縣自治之旨趣制定之」附議者在三十人以上略經爭辯後湯復發言綜合各方面之提案主張分爲三個討論範圍㈠縣制在國憲須有詳細之規定㈡縣制由國憲規定大綱其制度以省憲法定之㈢縣制由國憲規定大綱其制度由縣自定之鄭江灝謂各人提出之修正案自各有其用意之所在與夫主張互有異同不能以歸納的方法提出一種槪括的標題作爲討論之依據如果依湯君所綜括之三點將來表决時必距題太遠失各人提案之本旨王有蘭主張在憲法上規定縣爲自治圑體其内容由省憲法詳細規定略爲憲法上地方制度一章對於地方事權旣取槪括規定對於縣之制度當然不能再爲詳細的規定此準於吾國之國情應採如此之規定再證之各國立法例如美國對於州憲有應以共和政體爲原則之規定德國對於州憲亦有以自由主義爲原則之規定正爲我國制憲之最好先例褚輔成提起討論終局之動議鄭江灝反對之嗣主席王正廷謂報號發言者尙多而已届散會時問請議長復席俟下次再開會討論議長王家襄復席宣布散會十二審議會張伯烈主席繼續討論『縣制度之如何規定』張聲明謂查民國六年五月二十五日審議會中已通過憲法内應有縣制度之規定現在諸君提案多有討論及於應否在憲法内規定縣之制度者此等讑及於應否在憲法内規定縣之制度者究與六年五月二十五日通過之旨趣有無衝突之點應先諮詢大衆略有辯後衆請按照議會日程開議主席宣言按照議事日程開議由須按六近之表决不能涉於省憲定縣制範圍丁佛方動議主張於國憲規定省憲大綱中納入縣之民意縣制僅規定大綱於國憲附議者在三十人以上江浩動議謂爲防省集權易流於割據與將來縣對省之革命應在國憲上規定縣制大綱（或大原則）以爲保障茲以縣制大綱内容略爲提釋以備討論起草㈠縣事權一縣法規理財助長（教育實業等）公　安（警察等）公益（交通水利慈善等）及其　自治省事項由縣自行處理中央及省應援助其發展㈡縣財權一確定縣收入（如田賦等）中央及省不得括取但與他縣較殊時中央及省應調濟之㈢縣機關一縣各機關之組織用普通制選出不信任時用總投票解職中央及省不得干預曲庇本席對關於縣制各提案如完全讓諸省憲與由國憲詳細規定或於國憲用空洞的規定均未敢完全同意試就其利害疑點略爲解釋㈠制憲須注意將來的趨勢以防省權集中過甚㈠縣之地位不可輕視㈠無妨於省之槪括㈠分權於縣使人民之參政機會較多㈠省分權於縣江議員之動議附議者在三十人以上沙彥楷動議謂所定省之事權外縣有得以獨立處理之事附議者在三十人以上張金鑑動議謂縣制大綱第一條縣爲地方自治圑體第二條縣設縣長由縣民用直接普選制選舉之第三條設保衛圑無論何時省長不得調遣第四條縣之經費以田賦地丁及向屬於縣之收入充之但遇有貧瘠縣分得請求省庫補助第五條縣設縣議會非經省議會同意不得解散附議者在三十人以上褚輔成動議謂縣制應於國憲中規定原則附議者在三十人以上金兆倓謂討論縣制度之如何規定於憲法上大致不外三種㈠詳細的規定㈡大綱的規定㈢原則的規定討論業已詳盡本席提起討論終局主席謂已至散會時間請議長復席議長王家襄復席遂宣告延會 
　　十一日參議院開第五十九次常會議長王家襄主席首表决准農商總長盧信山海關監督蘇毓芳辭議員職第二期常會行將閉會公决十月一日爲第三期集會日期十一日爲開會日期萬國國會聯合會十月三日在歐洲開會政府已委託黄公使代爲出席金兆棪等先後發言主張兩院自行派人前往派人之權委託議長兩院代表未到之前由黄公使代爲出席衆無異議陳洪道臨時動議變更議事日程先決將曹汝霖陸宗輿交付懲戒立時除名變更日程贊成者大多數曹陸付懲戒宣告除名全場一致通過臨時動議畢續開當會按照議事日程議决下列各案㈠新到院遞補各議員證書審查報告㈡提議修正省議會暫行法案㈢建議政府速向俄赤黨嚴重交涉迅撤外蒙古各處兵卡以保主權而恤商艱案㈣建議請撤退援贛軍隊以去統一障碍而蘇贛民疾苦案㈤建議政府關於近畿軍警餉項指定的欵按月如額照撥案㈥京綏鐵路同人代表史繼謨等關於取銷該路新訂太康銀行借欵合同請願事件㈦哲學博士張武關於貧富求學機會均等請願事件㈧浙事討論會黄壽萱等請將駐紥該省第四第十兩師撤回原防請願事件㈨河地公民代表劉基炎等關於限制豫軍軍額及移調客軍請願事件議至律師法案時議塲巳不足法定人數主席遂宣告散會十五日衆院常會通過遇贛直三省水災咨政府速賑民八議員仍在奮鬥中聞政府與兩院議長商如民八派擾亂在院内以院法繩之在院外以地方治安法繩之如舉動文明則和平對待聞保洛亦同此意據半 
官消息民八議員允充政治討論會會員云 
[中央財政]  
　　中秋節前需欵八百萬張英華初擬向内外銀圑借債不果成乃謀以七五庫劵擴爲千萬以停付俄國賠欵及七年短債擔保品移作擔保查停付俄國方面之庚子賠欵我國可以動用者約百分之二十八其中百分之十八指撥爲三四年公債基金百分之十每月約二十五六萬兩指撥爲七年短期公債基金本年十月份七年公債抽籤還本完畢此項賠欵當然又可移作别用財部前嘗一度欲以之爲發行公債之擔保因總稅務以七年公債尙未了結未允同意故中途擱置張英華到任適距七債期滿祇一月以之提出終易商量十日張逕電靑島請安格聯裁奪翌日下午六時得安氏覆電承認聞此項庫劵條例與一四庫劵相似一次須扣利息約七釐分三年還淸十一月起開始還本發行價格當在八零是票而千萬可實得八百萬或謂張氏希望發行千萬或八百萬利八釐期四十七個月度秋節用十二日張開始與本國銀行接洽銀行公會須開一會議决定承受限度十三日向外銀圑接洽紛紛異議不得要領張懇英使疏通上海銀行公會元日電北京公會表示反對此項庫劵然政府以爲救急唯此一道且安格聯旣予同意根本阻力已去勢在必行矣據十四日電則謂四國銀圑拒絶以俄賠欵作新庫劵基金理由係該欵向存道勝銀圑以道勝亦銀圑份子所有中俄國際關係未確定前派欵應存放原行無人能撥付此欵是庫劵前途尙無反握也九六公債第一其付息一再延期現聞付息有限制有收據者付無收據放存中行之息不付銀行界大反對傅說張英華與日人密商以天津前德奥租界抵借八百萬元諒不至惛憒若是 
[北京教育經費]  
　　教育經費自八校以至小學中間包括教育部經費爲數共二十九萬元共中八校經費爲二十二萬元此項經費經十年四月及十一年七月兩次閣議議决在未經籌得教育基金以前由交通儘先撥付自高因洪長交部後卽未照撥此八校索欠風潮之起因也教職員與高恩洪衝突高一怒赴津此事幾成爲政潮嗣教育部從中再四磋商之後僅得十萬元王寵惠以私人資格代籌十一萬元八校教職員因高恩洪把持欵項凌辱學界大動公憤宣布高恩洪七大罪狀八校學生屢次集會擬舉行萬人讀書運動九日閣議决定三項辦法㈠對於八校長辭職由教部切實慰留㈡八校經費交部現實無力擔任此後應照上次指令改由財部繼續籌撥即由公債基金之關餘項下按月抽出二十二萬元充之㈢八校開學期近應由財部提前趕撥一月經費俾得應付一切而期弭消學潮依此决議則前此兩次閣議責成交部擔負之案已根本取消移其責任於財政部矣九六公債公債新以關餘作抵押者也今教育經費亦仰給於是公債基金將受影響銀行界自必反對於是因教育經費問題而發九六公債問題矣九六債於加稅前次關餘作抵加稅後以增收之稅欵爲基金然華會中討論加稅所得之欵作何用途時顧維鈞氏聲明第一當爲教育費而今竟以關餘挪歸九六華會聲明置之不顧教職員代表僉謂如此區二十餘萬政府靳而不予　並九六公債而打消之現京師教育費每月二十九萬决由增加關稅項撥付惟關稅抽五緩不濟急先後所得二十二萬元祇足敷一月之用抑欠已及半年之久杯水車薪仍不能救教荒八校要求至少發給三月經費方可開學現尙在爭持中曹錕有援助十二萬元說尙未證實 
[魯案]  
　　魯案會議現暫停議魯案督辦公署將於二十左右遷往濟南北京方面則僅留秘書一二委員若干人駐京辦事王正廷於十二日赴魯趕行第二步之實地查點與估計第一部分委員會已在靑島正式開會返京之期約在二星期後至各種交涉情形除倉庫碼頭已决定在公產委員會解决外將來成爲問題者㈠爲旣營農業問題㈡爲礦山無償價問題㈢爲鐵路永久增修之標準問題㈣爲鹽田對案㈤爲中國之要求凡此皆爲第三步决勝之所在當有一番劇烈之爭論也又聞魯案細目協定中關於鹽田一項中日雙方曾各派專員前往靑島從事調查分别估價現雙方委員會同勘估結果其價格約略如下㈠旣成鹽田四百九十七萬二千四百六十二元㈠加工修造鹽田爲二百三十九萬六千四百五十元㈠輸出業者爲二十二萬九千九百九十兩㈠保管會社爲八萬六千五百元㈠販賣業者爲六萬七千三百八十元㈠未成鹽田十五萬二千六百二元㈠未成加工修造中之鹽田爲七萬六千五百六十二元以上價値總計爲七百九十七萬七千九百五十萬元總計各項回贖之欵已非國人所能堪形式上在華會之勝利事實上無以維持於寳施前途紛糾仍多吾國上下正不知何以善其後也 
[湘局]  
　　湘南之陳嘉祐挾擁譚倒趙之旗幟擬藉滇贛軍爲外援宋謝爲内應一鼓作氣自永州趨衡陽直撲長沙庸詎知譚氏態度冷靜李烈鈞單騎逕入長沙滇軍朱培德表示中立宋謝反攻陳以表明心跡陳頓陷於孤立無援無援之境每戰俱北節節退守現集其殘部於東安縣城受創已深一蹶恐難復振湘南問題可暫告一段落矣聞湘省倒趙風潮經各方調和後亦已稍緩陳炯明並擬出而助趙以貫澈聯省自治主張云 
[川局]  
　　川省自楊森東下局面一新然欲樂觀則未許也近聞聯軍内有意見孫傅芳擬棄其聯川之主張採必要手段以恢復江在交通所謂聯軍者楊森結北欲以武力統一川省時熊克武劉成勳鄧錫侯劉斌田頌堯賴心輝各川軍領袖所組成者也劉成勳敗楊之後即與孫傅芳信使往還協商和議學劉湘之故智欲藉外援以固其地位出力最多損失最重之第一軍見劉旣因緣時會獵得高位又與積有宿怨之鄂省媾和自必起而反對所謂聯軍内部有意見者大抵以此也近聞熊克武但懋辛等暗中與鄧錫假聯絡將再爲驅劉運動川鄂如實行携手熊劉即難免衝突平鄂省以發展長江流域之勢力爲熊氏之素懷據近電熊將聯絡縝黔湘粤主張聯省自治並俟川汛稍平即東下攻鄂孫爲先發制人計遵洛吳命已令二師由建始利川旱道入川酉陽一電謂川鄂軍已在　州附近發生衝突形勢之嚴重可知 
一週間國外大事紀略[  通一]  
[賠償問題]  
　　比德賠欵談判因比代表不允接受德國將六個月債劵展至十八個月之請求初有失敗之象其次要事件則已議定如德國國家銀行之擔保是史汀萊氏機關報評論此事謂凡非德國力能履行者德國允之何益之有德國現處不能擔保付欵之地位几有解决擔保問題之謀應以此種眞確事實打銷之云嗣因荷蘭銀行英國銀行及德國國家銀行願各擔保由六個月展至十八個月到期九千萬國庫債劵談判復有希望據十四日柏林電比國已請德國速交出國庫劵兩紙每紙五千萬金馬克以抵八月十五日九月十五日到期之賠欵並存一萬萬金馬克於比利國家銀行此牒文措辭頗和緩並未俱愛的美頓書意味比德交涉苟德人不反對諒可有圑滿結果也 
[希土爭端]  
　　希臘自十五世紀末葉𨽻屬於土耳其然因宗教不同之故希人常受土人之虐待一八二一年希臘起獨立運動當時基督教諸國皆表同情於希臘一八三○年之倫敦條約英法俄共認希臘爲獨立王國一八九二年土國亦作同樣之承認後希臘得英之助疆域大增希人得隴望蜀思建一赫列尼斯民族大帝國卒有希土之一八九六年希土之戰後由英法意德俄奥之干涉而息兵經此届大戰後土耳其之勢大削希臘謀土之心日甚中經種種複雜之原因遂有今日希土之戰土雖甫受巨創然基瑪爾政府成立以來勵精圖治進步極速希固非其敵也故開釁以來土軍屢戰屢捷希軍已難復振刻正在磋商和議惟吾人須知希土之後有二大國在其後法袒土基袒希故和議之條件不能以土軍戰勝希軍戰敗之程度衡斷之而當視法英之態度爲轉移蓋近東勢力之均勢不能徧重於英或法也美國某名著作嘗 
謂土希之爭實即英法之爭審乎此希土問題可得崖略矣 
[罷工風潮]  
　　美國路工風潮已近完全解决其辦法規定工人照罷工時原有工資與原有位置恢復工作至於新舊工人相對地位之問題則交路局與工圑同數代表所組織之委員會核議之又規定路局須於一個月内爲未犯暴行之罷工者謀得位置承認此辦法之鐵路名單尙未發表但知尙無人簽約聞鐵路之不簽字者尙須有罷工風潮但衆料各路局終皆將依此辦法召集工人復業之籌備現已進行聞路局贊成此辦法者已有五十二家路工失敗已無疑義此外愛爾蘭有郵差罷工英受電信交通已中止華沙有電局罷工聞波蘭全部交通將停滞我國方面之京漢南段及粤漢罷工風潮亦甚猖獗工人圑結力甚强秩序亦頗佳當道派軍警彈壓略有衝突一時恐難熄也 
[長春日俄會議]  
　　長春會議延會三日後俄代表以雙方對於會議範圍之不同意各節電告莫斯科與赤塔十日午後續開會議俄代表奉莫斯科之訓令堅持前見謂會議進行應以蘇俄與遠東民國爲一方面日本爲一方面凡談判與條約不得以遠東問題爲限十四日會議雙方意見已融洽日俄代表咸允討論商約其範圍僅限於遠東問題現已草擬商約序言並交換日本撤兵後雙方協定之意見聞前約訂成後日本即將與蘇俄政府討論商約云 
[膠州灣之鹽業江蘇立水產學校製造科主任] [  陳廷煦]  
　　一緒言 
　　膠州鹽田素以塲地整齊氣候適當著於全國重以海水成分濃度之相宜靑島交通運輸之便利產額旣豐銷售又易惟自德州教案發生以後初爲德租繼被日佔從此莫大之利益遂爲外人所操縱所幸靑島問題已於巴黎和會華府會議先後賴各代表仗義力爭全國國民盡心聲援膠州鹽田乃得與鐵路礦山等同在備價收回之列旣失之權利一旦有復得之機會固國人所同深慶幸者然我對於該處鹽田苟未能熟悉其情形彼方難免不施其狡獪之会倆而歎朦我外交當局此則國人所不可不審愼顧慮防患於未然者也廷煦有鑒於此乃利用暑假餘暇前往靑島實地調查聞見所及雖未必洞悉無遺或稍可供我國民及外交當局什一之助爰作是篇亦芻蕘之獻云爾 
　　二製鹽方法 
　　膠州產鹽現有原鹽再製鹽粉碎鹽洗潞鹽及洗滌粉碎鹽粉碎洗滌鹽數種除原鹽於鹽田採製有國人經營者外餘均以原鹽爲原料而另在特設之工塲製造國人無有經營者茲以各種製法略於 
左 
　　㈠原鹽製法其方法甚簡開溝以納潮築灘以曬鹽而已每灘設池爲數不一爲狀亦異有大小各異者亦有大小相同者惟皆分爲二部一爲濃厚海水用一爲結成鹽粒用開曬之時先將灘池修治堅平然後乃以柳斗汲取貯水池内所蓄來自納潮溝之海水灌入第一池由第一池而流入第二池循序而入第三第四等池如是遞曬俟海水濃度至適度時引入成鹽池經三四日鹽即結成刮起去滷卽可出售 
　　鹽田製鹽華人日人方法類同惟日人方面規模較大形式較愈較整齊耳 
　　㈡再製鹽製法以原鹽光溶於水引入沈澱池應用自然流下并靜置裝置以去鹽中所有泥沙等不溶解物然後取其澄淯液置入方形鍋内加熱煑沸水分蒸發鹽即成白色之鹽粒而析出若靑島鹽業株式會社則蒸發裝置之一部亦有利用眞空蒸發者 
　　再製鹽較原鹽色白粒細品質純粹 
　　㈢粉碎鹽以原鹽入食鹽粉碎機内壓磨細碎而成塊粒較細利於魚類鹽藏用 
　　㈣洗滌鹽以原鹽置入盛有飽和鹽水之洗滌機内洗去泥沙及易於溶水之鎂鹽類再經機械取出用自然乾燥法或加熱乾燥法或遠心分離法乾燥而成此種食鹽色較白質較純 
　　㈤粉碎洗滌鹽及洗滌粉碎鹽粉碎洗滌鹽由粉碎鹽再經洗滌而成洗滌粉碎鹽由洗滌鹽再經粉碎而得二者惟手續前後之不同實質類似也 
[鹽田槪况]  
　　華人一○七一·一付斗子華人鹽田均係零星小數普通者三付四付爲一户多亦不過十餘付户名無從查考 
　　日人一四一四付投資額共約三百三十萬 
　　圖爲英國新發明之戰具無線電機關車車上無武裝並不作戰惟任傅達大本營與前敵軍隊間之消息耳司機人與收發電信人各一駐於其上電力可達二十五英里外現正在試用期中洲洲盛倡裁减軍備而於戰俱仍悉心研究力謀改良弭兵其云何哉 
 
 

Page 22

 
 
元大日本鹽業株式合社二一四·一東洋鹽業株式會社二五四·二東海曾建株式合社六四中日鹽業株式會社一一四·二靑島鹽業株式會社一六四中華鹽業株式會社一六九三日華鹽業株式會社五六興亞起業株式會社五五一靑島洋行六五·一化學鹽業株式會社二○二平日鹽業合資會社三·二·三膠州鹽業公司三二·二北支邢者業公司二二·一坂本金四郎二八二谷本嘉城一○中島勇一六馬場淸止四·二 
[製鹽工塲]  
　　再鹽製鹽一六所每年出鹽可二億萬斤加工鹽一二所粉碎洗刷之類每年共約五億萬斤投資額共約百七十萬元同一工塲兼營再制加工二種者居多數 
關於鹽業之機關 
[四鹽田而積]  
　　靑島鹽業組合一所於民國八年三月設立由華日製鹽業販賣業及輸出業者所組成以改良發達當地鹽業並增進組合員共同利益爲目的 
　　靑島鹽混合保管株式會社一所設立於民國九年十二月由靑島鹽業組合員集資組織而成以混合保管靑島鹽爲目的保管方法分野積倉庫積二種貯鹽可能量每次約有六萬四千噸野積一噸十五日内償銀五分倉庫積每噸六分 
　　靑島鹽質檢定所一所以統一并改善鹽質以使發揚靑島鹽之聲價爲宗旨於民國十年一月開始檢查其檢定方法以標本鹽爲準用肉眼檢查法决定等次不及格者禁止輸出或上陸遇有疑難者以分析法决定之（備註每付斗子面積約八九畝 
小數下之單位爲通四通爲一付斗子） 
鹽塲名　　人别　民國六年　民國七年　民國八年　民國九年　民國十年　民國十一年　小　　　計 
王家女姑　日華　二三○ 
 
合計　　 
觀上表可知靑島現有鹽田華人占百之四十五日人占百之五十五并可知日人數年來之增設狀况矣考其如是開拓之原因不外有四 
　　㈠認經營靑島鹽田爲有利事業 
　　㈡經彼邦專家考察靑島鹽品質優良鹽化鈉含量又多 
　　㈢欲造就以靑島鹽輸出日本之資格（議見下文） 
　　㈣欲於鹽業組合内占多數之勢力以便操縱鹽價 
　　五鹽田築造費 
　　同一面積之盬田其築造費各有貴賤茲以斗子一付爲標凖表其最高最低數於下 
人别　最高　　　　最低　　　多數 
華人　約七百元　　約四百元　約五百元 
日人　約千六百元　約八百元　約千二百元 
觀乎此可知鹽田築造費日人較華人貴至倍除價貴之原因有三 
　　㈠日人鹽田近海者居多數築造時需用人工较多 
　　㈡日人鹽田形式整齊築造堅固又需多數人工 
　　㈢人地生疎難免受人欺弄 
　　六產鹽額 
　　產鹽數量年有不同不第因鹽田面積之多寡而有增减且因天時人事之關係而生差办茲以五年來之產鹽狀况列表於左 
年次　　民國六年　　　　　　　民國七年　　　　　　　民國八年　　　　　　　民國九年　　　　　　　　　民國十年 
人别　　斗子數　　產量　　　　斗子數　　產量　　　　斗子數　　產量　　　　斗子數　　　產量　　　　　斗子數　　　　產量 
華人　　七○○三　五一四○　　八六六二　九二○二○　九八二○　一七一四○　一○四七二　一二八八九○　一○七一二　　七七二八一 
日人　　　　八○　　四二○　　　四三二　　　二六○　二八六一　四三三六○　　九八二一　　九九四二○　一二七七二　　四六一○一 
合計　　七○八三　四五八六○　九一一一　九四六二○　二六八一　二○三九二　二○三九三　二二八三二二　二四四八四　二三四八二 
備註㈠產量以噸爲單位 
　　㈡民國十年靑島一带夏季降雨過多八月初左右又遇暴風雨與大高潮鹽田之破壞者貯鹽之流失者甚多因是產鹽量只得豫想收獲量之三之一云 
　　觀上表又可知日人產鹽量常較華人爲少矣誠以膠州灣一带適當之鹽田早爲吾華人所築造彼所佔有者或則過於近海或則過於遠海潮之來也往往有過與不及之弊故其產鹽量之缺乏非方法之不良有以致之實地勢使然也（未完） 
[芝加哥穀糧交易所調查記（世界最大穀糧交易所）] [  唐啓宇]  
　　The　Chicago　Board　of　Trade 
　　民國十一年春因從包維爾先生習農業經濟學覺對於市塲情形稍有途徑適夏間包先生赴芝加哥研究穀種貿易情形擬從之往由校函商南洋烟草公司酌給川資以襄此舉蒙南洋公司慨允其議遂來芝加哥一觀此世界之最大穀種交易所今將見聞所及公諸國人 
　　芝加哥爲世界穀糧貿易之中心點每年所受之穀糧都四萬萬英斛猪肉六萬萬磅其在交易所之樓層所交易者爲小麥·玉蜀黍·燕麥·黑麥·猪肉·牛肉試一審視美國地圖則知芝加哥之爲最大穀糧市者有由也芝加哥爲穀種生產之中心點如大麥·小麥·燕麥·玉蜀黍以及其他穀糧數十年來均逐漸移向西方現恃小麥之生產中心點爲俄海俄州直東芝加哥三百英里玉蜀麥之生產中心點爲益利諾州直南芝加哥二百英里加以地理上之形勝及輪軌交通之便利遂使芝加哥成爲一空前之世界穀糧市凡世界作物生長之狀况及其變動及其消費之情形均影響及穀糧之貿易芝加哥穀糧交易所立案於益利諾州帮受制於州律交易所自身並不加入交易故無所希冀於價格之漲落交易所所供給者爲㈠交易之地點㈡交易之規律㈢市場之消息爲交易所之會員者方能在交易所交易其他非會員槪由會員經手貿易 
[市場之經濟功用]  
　　交易所之在美國亦嘗受人指摘一九一六年麥價高漲則城市消費者大肆攻擊爲麥價之飛漲由於交易所之操縱故議會質問總統令聯邦商務局派員調查焉一九二○年之下半麥價低落則田問生產者大肆攻擊爲麥價之低落由於交易所之操縱也故總統再令聯邦商務局派員調查焉有素著聲譽之地方農會會長致函芝加哥交易所書特設以下各問 
　　一麥價至秋日則逐漸低落者何故 
　　二一英斛之麥價其値一日不同一日者何故 
　　三一英斛之麥一離農人手則利獲三倍者何故 
　　夫市塲之經濟功用爲註一價値而受供給與需要之反應也凡自由競爭之市塲價値槪受供給與需要之反應供給受生產費用之制限消費受利用若何之制限利用加以貨物之缺乏與否爲定價値之標凖生產費用不過定價値之一標凖耳供給與需要乃定價値價格不過價値之用金錢表現者耳眞實之價格乃價格足以將全作物盡行消費既不短少亦不剩餘收成豐則價格落價格落則消費增而生產減矣收成低則價格漲價格漲則生產增而消費減矣 
[交易所組織之目的]  
　　交易所組織之目的如下㈠維持商業交易所㈡劃一商人之習慣㈢增進貿易之公平㈣用迅速之方法解决交易上之爭端㈤取得及散布有價値之商業及經濟消息㈥增進會員之同心協力（未完） 
[大宗商業失敗之索隠] [  心危]  
　　美國Philip　Cabot著 
　　在昔企業微小資本管理幾屬一人企業家一方投資一即從事經理今則時過境遷以企業之擴大此類事實已屬萬不可能公司股票散在千萬人之手而選擇經理之權乃爲銀行家所操縱其責任之重固不待言然無薪俸以酬其勞故僅有二術足以御之不謹者乃借以操縱藉獲重利此類圑體甚小且形將消滅姑不置論較爲通行者銀行家秉其良知經營其事不取絲毫報酬亦不自謀絲毫之利旣不受酬故其作事也每圖省力第一選任董事不爲其知好則爲大銀行家或大資本家或竟爲其顧客故董事會往往不能盡力企業非太忙則無知識耳其次選任經理爲經理者須富有能力然爲减少危險計當選者多屬謹厚而富有訓練之人能預先發表其進行程序者日積月累此席遂漸爲工程師所佔今日美國大多數鐵路經營之者僅嘗受工程上知識寗非天下怪事其眞有營業才力者則巳屏除殆盡風氣所趨其他企業亦將有起而從之者試問此類大工程師爲何如人乎其品格爲何如乎以其所受訓練之結果其人多冷靜穏健而又持平其心理多爲算學式的或科學式的每喜以公式衡各事彼固習於計算者也費時無限以從事計算乃其計算結果往往去原數百分之十五至百分之五十云以免錯誤亦可異矣余嘗遇國中某大工程師而詢以計算之法其言曰吾遇耗費之數則倍之遇嬴餘之數則半之遇開支之數則又倍之此卽所謂穏健也此卽銀行家所欲選任之人也其人每能久於其業故銀行家多愛之但得此人銀行家便可顧而之他而董事會亦可爲所應爲高枕無慮矣一旦失敗試從而究之則彼等固未嘗作一事此卽其致病之源也 
　　在此類大宗企業中工程師極佔勢力銀行家旣極推重僅預備就任手續足矣就另一方面觀察其優點固亦不少以其有科學的心理及科學的訓練也然此層亦每易債事大宗商業用人必多爲領袖者應有熱心毅力乃足以動人今之工 
 
 

Page 23

 
 
程師每欲於熱心加以限制此固其入校前歸寢後之惟一教訓也領袖工業者自應有其資格固不必定與工程師矛楯也不曰應作何事而曰不應作何事今日美國鐵路固一絶妙榜樣也余嘗於大西洋月報中讀某鐵路總理克魯司尼所著一文極言二十年來鐵路機師及工程師之進步足以增加速力减少運費全文幾皆爲工程師頌揚功德而作可與吾言互相印證今則此類進步業已停止鐵路亦將破產矣財力人工盡歸虚牝以領袖非人故也昔者爲商業家洞知萬貨之情雖無機械上知識然鐵路收入足以維持今所用者皆一時著名工師然所入不敷所出遠甚 
　　一人因能兼有工程師之科學精神企業家之熱心毅力者魯易白司德其例也其人富有科學的心理頭腦冷靜達於極點當其作試騐時其理解從不爲其感情所動然一出試騐室則又能作理想充其所發明各事無不爲人類造福斯一人而具二種質地也今日大宗工業所需之領袖宜凖此 
　　試更述之股東於選任職員時每不能或不願行使其職權於是銀行家乃起而代之銀行家固人也應有人類之常性人類常性無報酬之工作决不能望其有效今所居世不能以無易有故欲用銀行家選任職員必予以相當之報酬此爲經營實業者之一要點且於企業自身實有大利蓋無論財方如何雄厚苟經理不得其人營業勢必失敗然後再從而整理之其難百倍於前故必愼於初辦始克有濟經理得人則思過半矣 
　　如欲銀行家所選任者有理想又有毅力則應知此類人易起腦變流入狂熱一途駕御不得其道殊未可推心置腹也今所需正此類之人然不可不加以相當之監察故所選董事應能董其所事並得報酬 
　　銀行家迫於事實不能不以假面止向人凡所作爲或涉及經濟組織或代人推消股票至其重要責任乃在選任職員然獨無報酬故常立於虚僞地位使能出此難關則不徒其個人之利亦社會之福也 
[高麗之養蜂（續前）] [  戚秀甫著]  
　　高麗之一道如吾國之一省彼之一州廳即省中之一縣治也除道廳直轄之養蜂場外各廳屬之郡廳亦銳意獎勵極力提倡如平安北道之厚昌郡廳熙川郡廳昌城郡廳與全羅北道之鎭安郡廳扶安郡廳等處關於培　養蜂人材者設立養蜂講習會或養蜂技術員養成所涉於鼓勵開辦蜂業品評會及蜂業展覽會審查結果優者給以榮譽寳光章或獎狀獎憑匾額等 
　　（丁）各郡畜產組合之活動 
　　高麗畜產事業甚爲發達各郡均設立畜產會包含養蜂事業平安南道寗遠郡畜產會在民國六年一年中分設六處開辦養蜂講習會聽講者三千餘人内有女子三十八名此會收效甚宏他如平安北道宣川郡與慶尙北道之英陽郡軍威郡有畜產會之組織實爲養蜂界活動之良機也 
　　（戊）普通學校之養蜂 
　　民國四年日皇加冕大典紀念舉行後訓令農商務省典文部省會同通令高麗各公立普通學校一律從事養蜂遵令飼育者計五十餘校小學校外中等學校與平壤之高等普通學校亦設養蜂科顧我中華民國反不及區區小邦不亦愧乎 
　　（己）博物館之養蜂出品 
　　京城府昌德宮東苑内總督府之博物館關於養蜂上之標本各種生產物之出品均詳爲收集又同府屬之永樂町總督府設立之商品陳列所陳列蜂蜜蜜蠟以供游覽者之賞鑒焉 
　　第十三章高麗養蜂普遍之基礎 
　　高麗官公署之對於養蜂旣能盡力提倡其效果必能圓滿現在始基已立將來不難達到全國養蜂之目的最近農商務省之調查發表民國七年止一道三府四十三縣合計養蜂家户數三萬四百八十九户飼養蜂種計十萬三千八百十一羣年產額八十七萬四千六百餘元八年度飼育户數增至五萬五千九百二十四户飼養羣數計十一萬八千八百十三箱年產額七十六萬一百五十三元高麗之養蜂事業旣如是發達則其基礎已立將來大厦廣宇畫棟雕樑爲所欲爲自能必嚮而望之焉高麗亦以農立國農民居大部分今將其飼養蜂羣之農家與未養者比例於左 
農家總户數　　　　　養蜂户數　　農家百户與飼養蜂羣之比例 
内地五四五○○○○　三○四八九　○五六（半户强）高麗二六三○○○○　五五九二四　二二三（二户强）日本内地農家平均一百八十户内有養蜂者一户高麗農家四十六户養蜂者一户則高麗之養蜂似勝日本矣然日本養蜂爲新式的高麗爲自然的以羣數比日本固不及高麗以學術技藝論日本固超出高麗十百也吾國欲步厥後塵自非費十年之功窮究精進不可 
[蜂羣數與農户之比例]  
農家總數　　　　　　　蜂羣總數　　　農家百户之養蜂比例 
内地　五四五○○○○　一○三八一一　一九（二個弱）高麗　二六三○○○○　一一八八一三　四五（四個半）日本内地五十五户中得一羣高麗二十二户中得一羣兩國養蜂事業之相差鑒此而一目瞭然矣 
[養蜂户數與飼養羣數之比較]  
　　養蜂户數　　　飼養羣數　　　　平均一户之飼養數 
内地三○四八九　一○三八一一　　三四（三個半）高麗五五九二四　一一八八一三　　二一（二個强）高麗之養蜂家多育原有種且爲副業飼育改良式洋種者大都在五十羣以内此外頗不多得專業飼育洋種者五十羣以上者僅有八人若將來全國飼育洋種不亞於日本而在東亞大陸上亦可佔得養蜂先進國之名立也 
　　第十四章高麗國民不能利用機會以改進 
　　高麗養蜂事業勢力旣已逐漸澎漲實爲天假之緣不可不爲韓民福因亡國失權以來人民之生計較往昔爲尤難高尙之位置均被日人佔盡徵末勞苦之事由高麗人任之尙須受日人之監督而不得自由也今天賦其利而不知用尙在夢寐之間一聽其仇人之侵奪剥削不思有以抵抗不亦大可哀哉夫彼國蜂羣雖有十二萬五千三百十七羣就中原有種佔百分之七十墨守成章不能利用機會以改進之放任成性凡事皆然故洋種之强勢羣全國祗有三千九百十六羣飼育之法因陋就簡不能全然乎新法前段所述之養成蜂業技術員以及諸多合度之養蜂法皆日人經營而管理之韓民之自動者十之二三咸云亡國之民奴隸成性其然豈其然乎余以爲同是人也有爲者當亦右是令人專美於前烏乎可夫養蜂一藝本非大實業毋庸大資本亦不必博學鴻儒方可勝任日人能爲者韓人獨不能爲耶余不之信惟韓民之貪圖苟安故步自封實爲凡事之惡魔今後宜戒其過惡利用機會將養蜂事業急促改良勿落人後仰人鼻息而若牛馬之受人驅策也高麗前途庶有豸乎 
　　第三編高麗養蜂之將來 
　　第十五章原有種養蜂之改良策 
　　高麗之蜂種不良技術幼稚生產品之粗劣爲世人所公認惟蜜源豐富日本遠莫能及所以日人野心勃勃併吞高麗佔奪其天然之利益然韓人鮮有知其用心以爲彼我之友益我良多引狼入室爲虎作倀日人之不爲韓人提倡養蜂者其目的在於吸收韓人之利益將來苛徵暴歛爲日不遠日本政府之徵收養蜂稅等於吾國貨物之落地捐値百抽五註爲法令前年日本養蜂界竭其全力聯合運動廢稅至今目的雖達而同業之感受困苦殆難言喻日政府對於本國國民尙且如此况向來視爲牛馬奴隸之高麗他日安能免横徵暴稅耶夫韓民之但顧目前不圖其後以致亡國設有一朝迫於燃眉呼告無門祇得垂頭喪氣一任日人之宰割且韓民迷信甚深凡事皆惑於鬼神舊式養蜂家欲其改變方針成一新思想之養蜂人物難焉哉 
　　韓民之心理但知保存舊文化此係所受專制之餘毒根深蒂固一時牢不可破欲其革新非旦夕之功因高麗人之腦經腐敗而守舊者十居八九有新思想而有科學智識者實居少數日政府對之且甚仇視故新進之輩僑居吾國者日見其多此爲避去日人之嫌忌寗離家鄉作異域漂流之客 
　　以此論之期望高麗中興脫離日本之覊絆尙非其時即使養蜂事業達到自立發展之地步亦非旦夕之功所能及全恃乎韓民之自决自爲耳 
　　第十六章養蜂智識普及之急務 
　　高麗人士之養蜂智識殊覺缺乏技術不精事業豈能發展公立學校雖有養蜂一科惟利於將來後進之靑年不利於現在之老養蜂家校中書籍均用日文不合於韓人之心理高麗本與吾國同文同字韓民之年在三十歲以上者不識日文不知日語中文之養蜂書籍又不多見無怪其無從研究致於養蜂講習會之開設亦不過日人自享權利韓民仍茫　不知所云也　在韓民之有經驗新法養蜂家多爲日人雖設有研究會不過供少數日人之琢磨或有養蜂塲招收實習生並短時期之開設講演會韓民之聽講實習者不獲多見雖半由於韓民不思上進然亦深恨日人之以先覺自居夜郎自大也故養蜂智識韓民及今尙未普及日人近來刊行判蜂專書爲改良高麗養蜂事業起見以便韓民從事研究豈知韓民視若無覩不能奉爲圭壁實出於日人初料所不及日本養蜂專書刊行者已非少數日當局極力鼓吹灌輸韓民受其學術高麗人之自刊養蜂書者厥惟京城之中央蜜蜂園主人尹愼榮氏爲高麗人中之新法養蜂家彼鑒於韓民之不喜日人所著之養蜂書乃自著一書名曰守騐養蜂内容完善言論充暢即日人亦深喜展誦實爲高麗養蜂書籍編輯之第一人其他之養蜂講義錄等亦已逐漸發行爲發展高麗養蜂導火線勸業模範場特上實習生爲普及養蜂智識之唯一機關將來高麗國民自動的養蜂普及不能不以此爲嚆矢而造端乎斯之一線曙光也 
　　第十七章高麗養蜂漸進於發展之機運 
　　高麗全國養蜂之胎胚已具惟少養育之功一旦分娩預祝其必獲弄璋因現在高麗新進之輩富有革命思想凡事能從研究上做起不若守舊者之頑固不靈日人雖極力壓制但壓制愈甚反對亦愈烈譬之以石壓草草必横生國可滅人心不可滅也韓人之忍氣吞聲受日人之茶毒者並非不思報復緣機運之未來將來脫離日本卓章東亞時不遠矣夫高麗養蜂現爲種蜂發育時代新法養蜂之有經驗者尙屬少數過渡期間之現象不足爲異比之其他亡國勝過數倍彼今爲亡國之民矣尙能奮發精神從事於斯業吾人不受他人之覊絆而不知奮起直追是否亦需受人監督强制執行而後可吾人往往輕視亡國之民實爲五十步笑百步耳 
　　高麗蜂事業旣已漸進於發展之機運可拭目以待成功余不能不爲韓民慶惟環顧國内養蜂事業尙非萌芽時代實爲混沌瞑矇不知養蜂爲何　年來余之呼號奔走喚醒國人幸賴報紙之代余宣傅主義近日已有響應而唱同調者但知養蜂爲一種試驗戲玩品而鮮有躬行實踐余故不自量力借管城子以拉述是編以告國人望即醒悟協力提倡猛力進行勿落高麗之後未審國人以余言爲河漢否余亦不暇顧及矣 
　　第十八章結論 
　　總以上所論而高麗之養蜂情形大致盡在乎斯惟彼國與吾國有歷史上地理上之關係不能不加以親善之論調當高麗之亡雖其君臣之不自修省但知爭權奪乎而釀成亡國之慘要知大半斷送於滿淸在同治朝日本欺侮高麗而來求助於吾國乃淸廷以不合國際公法之諭旨覆之謂朝鮮久隸中國而政令均自理其爲中國所屬固天下所共知其爲自主之國亦天下所共聞應由朝鮮斟酌辦理噫安怪日本之侮滅高麗焉今中國尙爲自主獨立之國國中舉凡政治實業等於高麗將亡之時代執政者得過且過有兵權者互相爭奪地盤植黨營私更甚於高麗而國民亦但知苟安不圖個人事業之發展鑒於養蜂一藝視爲不足重輕大有不亡國後不受外人之督促不做之勢言之傷心談之酸鼻余雖不敢以愛國救國爲首創自居然爲個人謀事實之發展敢云稍盡其勞矣其勞爲何即余之提倡養蜂是也 
 
[薪式養蜂塲] 上圖爲徐家匯戚秀甫養蜂場民國八年時在極司非而路移至虹橋路寄養處所攝 
 
 

Page 24

 
 
   
 
