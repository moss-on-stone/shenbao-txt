# 1924 - 46 - 4918312

 

Page 1

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 2

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 3

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 4

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 5

 
 
第一萬八千三百十二號;中華民國十三年 西曆一千九百二十四年二月二十三號
星期六 * *時論（特約） 
[民國民選審許院之關係（心史）]  
　　北京公布之憲法其第一百二十二條審計院院長由參議院選舉之審計院院長關於决算報告得於兩院列席及發言此其重視審計院信任參議院並愼重决算報告時審計院與國會責任之互相交割立法之條文至此而止而其事實之可笑則殊非法文之所拘朿也 
　　夫審計院之稱職與否非人之賢否問題乃其職務來源所在之問題未有憲法以前爲官立之審計院院長以作官之法作之不願作官即不應任審計院事旣作官矣則趨利避害茹柔吐剛乃官僚之天職欵目之情弊萬狀從無舉發兼差兼薪之禁令從無申明議員之索賄於政府什九不能逃審計院之覆核財政部以與議員爲仇近且有所訐發而審計院不敢也間有訪諸審計院違法兼薪之事實欲得少許根據審計院陽奉陽違卒不以眞相洩漏於外深得温樹不言之義民國多一審計院國民多一負擔官僚多一位置而已 
　　於是乎有憲法以糾正之以爲衆議院於預算案職責甚專參議院干預之力甚弱故以審計院院長之選舉属諸參議院參議院得此實權對於今日政以賄成之時局應如何重視此監督之職憲法公布第一次之選舉爲參議院第一次行使其憲法上最大之職權應如何踴躍又應如何審愼出之以慰擔心財政者之意而參議院則固靳之其靳之也爲參議院方將選舉議長競爭議長者多非兼用汗吐下三方不能去心腹之病吐者吐其賄選之所得汗者四散分表以政府之薪差官缺爲安頓敵手之用下者使最有力之堅實分子别從間道而出則審計院乃參議院之穀道審計院院長乃參議院議長之略經變化自下部溢出之餘臭也吐汗二方未定承氣湯之力無所施此爲選舉審計院院長所以停頓之故然審計院院長產生之路必出乎此則固爲參議院所排洩之宿穢而作國民監督財政之總樞其不令人掩鼻而過也幾希 
　　是故制定憲法中選舉審計院院長之條文非惡意也參議院之運用憲法條文以行使此選舉之權則心目中無絲毫觀念爲與國民及國家相聯屬假使憲法中加一但書由於由參議院選舉之句下云但不得選舉現在兩院中之議員則此弊可略減然而政府則又因此與參議院大開交易之路不但現政府而已凡歷來經手款項之巨蠧帝制報銷也參戰借欵也徐世昌之登極費也歷任財長之内外債也交通外交兩部勾結之斷送路電也消滅證據顚倒事實又皆以攫取此席爲歸宿若使納諸弊於尾閭竟能代以往賣國之豪作一總保障則其價值必有可觀何止值五千元一票而况爲參議院專利人數不過二百所得必更奇贏意其時必爲衆院所垂涎且將别演意外之劇然則限制審計院院長之不得選自議員仍非國民之眞意可以行於其間者也 
　　今之論者知國會包辦憲法之非謂憲法會議以制憲爲專責方制憲時不能兼營他政治生涯制定以後并不能參與其運用之方法謂可以空一切弊病然如吾國現狀其運用之責付之何人即何人尸其舞弊之事以前之弊旣積以後剔弊之人即挾以舞弊之人且即爲從前舞弊之人挾以隱没所舞之弊之人轉輾相生雖有善者末如之何又况審計院院長之選舉憲法定爲屬諸參議院其撤換則無規定是否略適用普通官制則一任之後無能復免猶之議員受國民之票選不受國民之撤回是今日可以賄參院而得生異日更無能制其死命者即從普通官吏之例可以由議院彈劾而彈劾之效果向來亦大略可見矣故選舉以後審計院之爲惡憑藉又甚於官立之時軍閥官僚議員政客無非一邱之貊則又何必不聽其爲參議院排洩之穢物反於當選以前無所甚用其政府與參院之互相狼狽也即至選出以後所謂赫赫之院長仍以步武今日之官體爲光榮民選與官立了無殊致其結果欲如今日之院長其人尙稍知自愛者反有不逮亦正意中之事不見夫議員之爲議員明明民也而必稱大人閙官氣有一現成特任之衙門員司僕役耍其牌子同等之國務員壯其威風來自田間者之手足無措必更甚於積久之官僚有斷然矣此非特選舉審計院院長一事之關係雖有良好之憲法在我國以何人運用之此大費討論之事矣 
[國内專電]  
　　北京電養開財政整理會顏言先研究整理債務之基金所謂基金咸注於二五附稅然關稅會議如何促成本會應建議政府再二五附稅實行能否完全用於整理債務能否敷整理之用萬一不足如何分配抵補究以何項稅收補充如債金有着而政費如何撥付現中央各項稅收關稅年約八千七百萬常關約千三百萬鹽稅約九千四百萬菸酒約一千五百萬印花約三百萬京師各稅約二百餘萬各項被各省截留者不少中央收不到兩萬萬交通收入除一切開支僅收三千八百萬而中央負債財部經管無抵押者達五萬八千餘萬關鹽擔保者本年即須九千七百萬交通部欠債約七萬萬元除列入財部賬内之債務外尙欠二萬萬强每年應付本息三千萬財部每年亦擔負利息約一萬萬弱中央政費依民 
 
 

Page 6

 
 
第一萬八千三百十二號;中華民國十三年 西曆一千九百二十四年二月二十三號
星期六 * *八預算須一萬九千萬零依上項收入及債務所差太遠即令增加二五附稅及奢侈稅所得稅等所增不到四千萬故債務分配應嚴别其緩急等語僉謂先核定債務確數再定整理辦法至促進關稅會議仍由外財交及顏會長之預備會進行 
　　北京電某國陸軍武官自各省考察回云中國此兩年裁兵甚有進步因軍餉缺乏而逃兵日多各隊空額不補故欠餉十餘月苟得一兩月餉可支持數月若今日實行檢閱不須裁兵即可裁二十萬額並謂欠餉政策足以裁兵以後可取包餉政策使各師旅團長包裁按月减費任其中飽則兵額自少等語主將此案提作關稅會議之條件（二十二日下午一鐘） 
　　北京電劉存厚不樂劉湘故保鄧錫侯督川自爲省長洛吳以戴戡張承禮案鄧實主之即借重鄧僅以帮辦爲限院以川戰詳報未到暫不决定 
　　北京電勞之常由寗杭養（二十二）午到京將見王士珍覆命聞杭對王函勸各節甚尊重在寗則結果稍異 
　　北京電勞之常養（二十二）午北上勞有函致王大致如前電（二十二日下午八鐘） 
　　北京電鮑貴卿養（二十二）日見曹談接洽奉天經過甚久奉張對和議决難俯就但備戰並非爲目前事鮑以身弱多病力辭無謂之奔波 
　　北京電王克敏告司長曰二月軍政費候二月鹽餘放還再說外交懸案不决我亦無辦法（二十二日下午一鐘） 
　　北京電外交界息金法郎案某要人主張與財政外交稅務處會呈公府請批示辦法但曹恐未必批准 
　　北京電俄代表團息加拉罕語王正廷謂如承認俄國則中俄會議隨時可開且貴我二人身分亦甚分明諸事可正式進行王答考量 
　　北京電日本致忠告於外交部謂膠濟路欵不應提作别用聞因該路爲某軍閥提取十五萬充海軍協餉之故 
　　北京電財部咨陸部詢十二年軍米是否運完未運完者如何結束十三年軍米需若干請先列表見告查覆 
　　北京電哈爾濱驅沃風潮據報告純爲沃氏個人侮辱華人而起並無其他用意俄代表要求更換沃氏代以紅黨人員張作霖不允（二十二日下午一鐘） 
　　北京電莫斯科政府决議對中日外交改唱高調爲進一步之要求對歐外交取讓步遷就主義（二十二日下午一鐘） 
　　北京電養（二十二）衆院開會到二百九十四人流會（二十二日下午八鐘） 
　　北京電兩院行政會定漾（二十三）日在衆院開聯合談話會商閉會與延長臨時會問題（二十二日下午八鐘） 
　　北京電外交交通兩部均否認津熱烟濰滄石借欵（二十二日下午一鐘） 
　　北京電院電劉存厚詢川省軍事現狀望代慰前敵將領（二十二日下午一鐘） 
　　北京電齊燮元韓國鈞請撥淮揚兩關土布稅爲大生紗廠保息之用財部批駁不准（二十二日下午一鐘） 
　　北京電院養（二十二）電吳佩孚奉府交諭膠澳督辦未便更動所請高恩洪督辦一節應毋庸議（二十二日下午八鐘） 
　　北京電蔡成勳號（二十）電院本人請撥輸卒千名軍費十萬除輸兵已由韓委員招募運送贛南外軍費務乞速匯以利戎機（二十二日下午八鐘） 
　　北京電熊炳琦改組濟南市政廳保唐仰杜爲廳長（二十二日下午八鐘） 
　　北京電馮玉祥養（二十二）午赴保張敬堯養午到京於跑馬塲下車張福來養午赴洛（二十二日下午一鐘） 
　　北京電張紹曾在津電約張福來今日午後二時在長辛店車至鄭州轉車赴洛（二十二日下午八鐘） 
　　北京電曹鍈馬（二十一）夕到京 
　　北京電養（二十二）申刻張敬堯赴津 
　　北京電王正廷與加拉罕迭次接洽開會已有希望先將中俄懸案分頭審查一面正式開議一面承認勞農東三省參加中俄會議委員崔某等四人王正廷因開會在即已去電促來京 
　　北京電洛吳代表樊鼎連日與張景惠接洽請張赴洛張允與曹商定再定行期（二十二日下午二鐘） 
　　北京電張福來此次來京曹允力保不更動位置靳雲鶚張汝清運動督豫均失敗（二十二日下午二鐘） 
　　北京電路警處派錢錫霖赴津浦路視察防務（二十二日下午二鐘） 
　　北京電張紹曾與馮玉祥商定借用二旅率領赴新爲西北經略使俟得洛吳同意即發表（二十二日下午二鐘） 
　　天津電馬（二十一）商會討論設閘交涉辦法（一）禀請省長注意（二）散傳單開市民會游行示威（三）請願省政府提起交涉（四）通電各省一致力爭 
　　天津電張紹曾尙有與府方磋商要件禡（二十二）早晋京再赴洛 
　　天津電馬（二十一）晚曹鍈晋京商進行林墾事（以上二十二日下午八鐘） 
　　天津電張紹曾禡（二十二）晨由津赴洛 
　　天津電王克敏機關報謂青鹽輸出問題係項驤主張取消永裕公司另向日本借欵以斷送青島鹽權責項但項承洛意辦理王將無可奈何 
　　天津電院電各省調查俄國政變後所受損失以備中俄會議時參考 
　　天津電段請龔心湛爲長媳秦氏點主 
　　天津電日司令吉岡氏箇（二十一）離津赴晋考查軍事 
　　天津電金孝悌面禀王承斌田賦爲國家正供不能任軍隊逼索請嚴飭各屬凜遵（以上二十二日下午五鐘） 
　　奉天電陸錦派陳道生來奉進行和議並觀察形勢 
　　奉天電東三省陸軍校閱定三月一日舉行現由整理處籌備一切明日整理處檢閱講武堂 
　　奉天電張派副官處長李夢庚爲段祝嘏明日啟行（以上二十二日下午六鐘） 
　　吉林電孫督電囑王代長赴奉出席政治會議省署政務經電催鄭政務廳長回吉主持鄭已於今午到省（二十二日上午四鐘） 
　　哈爾濱電聞王景春將回哈 
　　哈爾濱電聞沃局長因市民議驅有潛煽俄工說（以上二十二日下午八鐘） 
　　哈爾濱電市民驅沃俄報袒沃美法領以私人資格探詢事關侮辱中國决不干預 
　　哈爾濱電日本通訊社私用東鐵電話經我締禁現擬設通訊社任中外人通電話 
　　哈爾濱電張煥相擬定查禁東路種烟取締根本辦法六條主張檢查人入山清查户口及分期查種烟熟時派兵割除朱已通行（以上二十一日下午九鐘） 
　　蘭州電總商會請准恢復前清燈棚舊例於篠（十七）起點燈五日軍隊維持秩序併行迎喜神式各官各軍全蒞場人民觀者約萬餘（二十一日下午五鐘） 
　　濟南電省議會議决恢復縣議參兩會咨請省署執行省署延不公布議員國進修等提出質問 
　　濟南電黃河沿岸與烟濰兩路綫有由中央押借外欵說省議會將通電反對 
　　濟南電恩縣城内發生搶架案該縣公民于貫一等來省請兵 
　　濟南電熊聞府曹電吳膠澳督辦除保高恩洪孫丹林外其他均可任命因於昨稱病不出（以上二十二日下午二鐘） 
　　漢口電蕭電駐英朱使查覆倫敦有無武昌市政借欵資本團麥格德是否該團代表楊纘緒因電麥請令該團將五千萬交朱使騐明以昭信用 
　　漢口電駐宜昌日艦烏羽號水兵二名十六晚酒後登岸擊傷賣麵華人二名當經華警將該水兵送往日領署並由警廳呈報交涉署向日領交涉 
　　漢口電外部派赴川解决宜陽丸案之周澤春養（二十二）由漢赴宜 
　　漢口電川訊·簡陽川軍退蒲亭驛餘部分退新津正陽方亭 
　　漢口電蕭派潘守蒸赴洛晤交吳 
　　漢口電漢口銀行公會馬（二十一）宴美參贊恩諾爾漢商會養（二十二）歡宴美商會漾（二十三）開會歡迎恩定敬（二十四）赴滬（以上二十二日下午七鐘） 
　　重慶電熊克武出省後同但懋辛喻華偉等曾到雙流隨即由彭眉而去 
　　重慶電四師戴天民旅篠（十七）恢復合江周西成湯子模兩部向赤水潰退黃驥旅長克大梁城鄭啟和向華銀山退走三軍鄭世斌藍文彬兩旅已受劉湘編委藍曾圍繳一軍張旅魯團槍枝運省以明志五師參謀長李伯階在順就五師長職與援川軍一致行動（以上二十日下午六鐘） 
　　長沙電女界代表哿（二十）電對於衡州女子第三師範改委男校長認爲攘奪女權請女界一致力爭 
　　長沙電第七路指揮楊源濬來電謂職部唐參謀收編諶營乃江口團防局長將參謀用刑拷打並已拘押又派團兵與諶營接觸餉項行李被刦但團局電告楊招匪焚刦江口市雙方各執一詞趙令武岡知事查究 
　　長沙電趙令各軍二月份餉糈因稅收不旺暫發六成由就近各分金庫指撥其已向稅局提撥者如數扣除 
　　長沙電平民敎育促進會議决請省政府於敎育經費内提三十五萬爲平民敎育經費該會又組織經濟委員會 
　　長沙電永屬保安司令唐熙正大舉圍剿南嶺巨匪（以上二十二日上午九鐘） 
　　長沙電唐繼堯覆趙電謂蔡部殘餘行且解散吾輩敦睦猶昔固無收容之理黔方或因邊防不密致有逃入現尙無所聞等語 
　　長沙電商會議定將訂期歡宴葛應龍馬濟等 
　　長沙電沈鴻英委所部第十七師六十八團長謝瑞光兼任宜臨藍嘉道江永寗剿匪總指揮（以上二十二日下午四鐘） 
　　香港電楊庶堪定寢（二十六）就職 
　　香港電帥府接葉恭綽電許允回粤日間偕來 
　　香港電篠（十七）廣州米行全復業由民黨華僑聯會派小輪保護起米多數米工宣言與工會脫離 
　　香港電運使馬（二十一）籌得十萬交孫發軍餉 
　　香港電李濟琛昨在肇誓師出發攻兩陽聞鄧本殷等軍自購得意械亦有由兩陽反攻勢 
　　香港電宋鶴庚哿（二十）夕偕方鼎英張輝瓚由韶抵省（以上二十二日下午八鐘） 
　　香港電聞粤路連日不能直達韶關皓（十九）湘軍七八百人折回北江 
　　香港電報載林虎在甯與齊燮元接洽就緒南下抵港稍逗留赴汕回河源將取消聯治林昨電約駐桂舊部李宗仁準備出佔西江上游 
　　香港電聞陸榮廷不日親率大兵進逼梧州以馬濟部爲主力 
　　香港電連日湘滇軍紛紛出發東江廖行超哿（二十）親率部赴石龍將以滇軍任中右路湘軍任左路 
　　香港電二十湘軍陳嘉祐部千餘開抵石龍滇軍不允讓防地與湘軍幾衝突由楊希閔范石生去電制止湘軍步行回石灘了事此次滇湘軍出發因孫催逼太甚惟仍待發餉始進戰　　香港電傳陳炯明軍一部由陳覺民領銜函許軍某部議和許部派馮某赴港接洽（以上二十二日下午七鐘） 
特約路透電 
[蘇俄對日態度]  
　　二十一日東京電俄國因日本遲遲不與俄代表續開談判及不承認蘇俄顯已不能復忍近數日内曾有種種事端證明此節其最重要者如下（一）俄當道照會海參崴日領事謂不復承認其爲日政府與人民之正式代表（二）日本郵局得悉西比利亞鐵路不再運輸日本郵件（三）今日得有消息俄當道已命莫斯科日訪員離境駐東京俄國通訊社訪員聲稱彼已奉命離日聞北京與海參崴間現有正式公文往來詰問上述數事 
　　二十二日東京電駐北京日使已奉非正式訓令與加拉罕討論前數日發生諸事端引起之時局政界現信俄國對於日本之政策抱有虚妄之印象 
[日本近狀]  
　　二十一日東京電地震後在横濱等處刦日人外人住宅之犯今已有十人罪名成立 
　　二十二日東京電日太子偕妃今晨赴西京擬向前皇陵寢宣告大婚當局鑒於近今有人圖毁鐵路故所過一路有警察嚴衛 
[美議院彚聞]  
　　二十一日華盛頓電柯立芝總統擬任前駐日美大使華倫氏爲駐墨西哥大使已以同意案提交參院 
　　二十一日華盛頓電參院已通過衆院之决議案撥金十萬元充油案訴訟費 
　　二十一日紐約電新克萊氏下週將至參院案油委員會前作證新氏語客謂目下之擾攘多屬政治作用彼並請客注意本年將有二選舉總統大會 
[法國會與内閣]  
　　二十一日巴黎電參院今日辯論改革選舉案以一百五十對一百三十四票否决恢復每選區舉議員一人制之建議總理普恩賚氏曾聲明擬以此爲信任問題並否認渠持此態度乃欲藉端卸職之說衆院以三百六十五對一百八十八票通過財政議案第三十六條取銷火柴專賣權自第一第三兩條後此條辯論最爲劇烈政府曾以此爲信任之表决今日之結果可保普恩賚氏留居總理任至少至總選舉後政府在參院之勝利乃由多數議員不投票所致若輩雖反對所討論之事件但不願於今日國際時局中引起内閣風潮選舉委員會會長約勒萊氏在參院辯論時痛詆普恩賚氏置參院於無足輕重之地位廹議院表决三分之二議員所不同意之計劃 
　　二十一日巴黎電法總理普恩賚氏今日在參院演說曰當國事方旨大定且有良好之氣象時余絶無引退之意說者謂普氏此言乃指專家委員會之事業 
[法國限制外人入證劵交易所]  
　　二十一日巴黎電内務及財政總長提出禁止外人未得正當官員許可而入證券交易所命令以備簽字施行 
[英國會之造艦爭辯]  
　　二十一日倫敦電白林格爾氏動議下院休會俾注决於政府造艦計畫時自由黨議員對於政府枰擊最力自由黨甘維錫氏以譏刺語氣問此豈使歐洲綏和之方法乎政府何爲不與他國開戰藉以調劑失業乎首相麥克唐納爾起稱此數艦須俟國會核准海軍預算案中之造艦經費後始可建造此數艦純以補換舊艦蓋政府不能以任令海軍腐敗之方法實行其解除軍備之諾言也（反對黨歡呼）將來海軍計畫之登部問題現尙在研究下非研究終畢後未能决議皇家船廠如小興新工程則在本年三月内將裁减二千二百五十人明年三月將更裁减二千五百人現渠就職時政府請海陸部等予以工作以便調劑失業此即今日提議所由作也云云愛梅立氏極力贊成政府此舉但以政府未照前政府全部計畫施行爲憾查前政府之計畫擬造巡艦八艘及他種軍艦若干艦白林格爾氏之動議卒以三七二對七三二票否决之 
　　二十一日倫敦電海軍部國會秘書安芒氏今日在下院稱政府鑒於失業情勢之嚴重决計建造巡艦五艘（反對黨歡呼工黨則有訝異者）及驅逐艦二艘擬即招人投標庶於國會核准後即可着手開工云安芒氏答前海軍大臣愛梅立氏之詰問謂前海軍部提交國會之海軍計畫中其他各條現尙在考慮中自由黨哈里斯氏問此數艦是否爲國防所亟需造艦經費若施於生利用途豈不較善（政府黨歡呼）工黨塞特爾氏問此權决定可否爲對於世界之道德上大姿勢又工黨某議員問英國之建造此數艦不將引起他國續造軍艦而釀成大於失業之禍患乎安芒氏答稱所擬造數艦多係添補並非眞正加增海軍噸位云自由黨白林格爾氏提議此事極關重要下院宜休會以引起對於政府造艦計畫之注意議塲中全體自由黨及過半數工黨皆贊成休會之動議 
　　二十二倫敦電昨夜下院之票决乃工黨登臺後第一次重大投票其結果已博得『爲反對黨所保全』『包爾温其社會黨爭』『新混合黨』之呼聲當時有許多保守黨隨少領袖之指揮投政府票而少數票則全爲自由黨此外尙有工黨與超然派各一人首相麥氏之說明使工黨氣憤銷釋故工黨卒投政府票不過有數人未投票耳自由黨議員有四十人未投票而投政府票者亦有二十人 
[英港工風潮尙未解决]  
　　二十一日倫敦電港工明日可望復業雙方所定條件今夜將由港工代表會議核准之惟獨立性質之撤置工團并有加資兩先令半之要求雇主尙未議及之故一時未必能完全復業 
　　二十一日倫敦電孟却斯德薩爾福紐開塞爾三處港工已同其代表堅持必須立即加資二先令不停止臨時工作之要求故港工爭端之解决現有恐難通過之勢英相麥克唐納爾今日在下院稱讀工部大臣邵氏之才幹與應付希望爭端可於今夜得最後之解决俾明日恢復工作 
　　二十一日倫敦電港工代表會議研究臨時解决條件可否核准者今夜討論良久未曾結果延至明日再議關於港代表意見大不相同現悉條件中有六月一日二次加資一先令之規定 
[聯盟之雅片限數]  
　　二十一日日内瓦電國際聯盟衛生委員會今日通過决議案聲明鴉片混合股員會所議决每人用生烟六百米立格拉姆之分量實大逾醫藥及科學之需要應減爲至多四百五十米立格拉姆且僅能施於醫學甚發達之國 
[德國將解散國會]  
　　二十一日巴黎電德國會今日討論巴拉狄那特事霍大滿氏要求政府保護巴拉狄那特境並謂分立運動基於巴伐利亞邦十一月九日之政變政府應根據英總領事克萊武氏之報告設法保護之云國民黨因本黨地位佔優勢故願國會解散大約解散可成事實德政府已傳諭於三月二十三日宣布各選舉册 
[佔領地收稅狀况]  
　　二十一日巴黎電據佔領境柯白倫斯消息自二月一日起法比稅關所收貨稅每日有四百萬佛郎視一月間增百分之三十上週鐵路運輸之噸位較前週增百分之九 
[公電]  
　　北京通電各省衙門均鑒本日令漳厦護軍使一缺著即裁撤此令陸軍總長陸錦呈請將厦門鎭守使唐國謨免去本職唐國謨准免本職此令任命張毅爲厦門鎭守使此令京馬印 
國外要聞 
[朱兆莘演說國際聯盟與全球（二）（理齋）]  
　　對我國在第四届行政會落選而發 
　　今人多有作改造聯盟之想俾能消泯未加入數國之反對鄙人非謂此意完全不然倘能勸導數國加入聯盟未始非佳且公約中實有數欵其性質易啓糾紛往日會議中已備受抨擊職是鄙人並不否認稍小改造確有考慮之價值但以爲不宜更變重要諸點聯盟之偉大目的在維持全世界之公道·自由·與安寗此則宜永存而不變者也聯盟之會員及範圍應加擴充無有疑義他日吾人當邀請美國加入但何時可以邀請此則不能預言行將自至今美國之内多有贊助聯盟而祝其成功者故深信其加入協作僅屬時間問題且實際美國已派遣非正式代表參加聯盟各委員會如禁烟顧問委員會·保護婦稚顧問委員會等惟是吾人必須記取苟欲美國加入聯盟凡屬聯盟之内必於美人觀念有相當之尊重而後可美人志願在於扶助弱小其僅爲三數强國所同意之舉動志在如鄙人所目爲世界霸政者或竟欲實行此世界霸政者美人將不願協作然於解决世界之糾紛鄙人確信美國行將加以一臂之力而當世界文化陷入危急之秋美人决不袖手旁觀雖然吾人必示以忠實與自願之協作其目的非爲自私乃爲世界全體公共利益計吾人苟能維持眞正協作之精神任何複雜問題當莫不可以圓滿解决各國外交政策應與建設聯盟之原則完全協和俾其行動達一共同之軌道對於出席聯盟之代表必不可以武力爲後盾因不公允之解决僅指示戰爭之指路標所以出席各代表宜先確定公道之所在而後遵行之鄙人深願國際間一切爭端與糾紛悉藉國際聯盟以解决並願吾人同時記取聯盟本身無實力以强制執行其所具唯一之武器有者僅爲道德勢力但聯盟亦無取乎武力以武力就道德上言之應爲輿論所懲創（未完） 
 
 

Page 7

 
 
第一萬八千三百十二號;中華民國十三年 西曆一千九百二十四年二月二十三號
星期六 * *自由談 
[曲與崑腔（下）] [  項衡方]  
　　吳下磨腔出乎弋陽舊腔而上之其和音樂器則改弦易轍而用笛管笙琵魏著曲律一卷釐聲析調務本中正遐邇推爲獨步聲塲奉爲圭臬是爲崑腔鼻祖南曲開山同時崑山有梁伯龍者負薪吳市獨傳衣鉢著有浣紗記傳奇四十五折紅線女紅綃雜劇二本正續江東白苧散套四卷當時有擲地金聲之評（張伯起所作江東白苧序中語）後世有青出於藍之譽吳江詞隱先生沈寗庵璟後起者秀曲譜以作（南九宫譜）其所作品恪守詞家三尺堪稱曲中申韓自魏梁始作崑腔詞隱訂譜而後不獨南詞悉謳吳儂即絃索北曲亦漸近水磨轉失北氣沈德符謂嘉隆間僅松江間何元朗家僮數人善絃索得金元遺風今絶響矣又謂自吳人童南曲祖崑山魏良輔而北詞幾廢吳中所見以北曲擅塲者僅張野塘一人又述南敎坊頓仁之語曰自沈吏部所訂南九宫譜盛行而北九宫譜反無人問亦無人知矣是知魏梁倡調而後推行之速不可嚮邇絃索趙幟盡爲所拔勝朝相沿三四百年通都大邑流傳殆遍後來竟爾居上附庸蔚爲大國嗚呼盛矣蓋吳音緩曼其敎寛柔平氣所感和聲斯應和平之民莫吳人若設施粲然舖張備矣心口交應若符節焉以是天賦能致通人根祗古佚制作今體是故崑腔者和平之表文化之符今樂之聖古樂之裔也道咸以降治世之音不復當塲殺伐之聲盛於弦誦是豈吳下中和之音之所致歟 
[活佛述聞] [  王紅綃]  
　　我所述的活佛乃是蒙古的活佛蒙古是一個宗敎國國中的人民没一個不崇奉喇嘛敎把活佛尊敬得莫可名言如今據我所聞寫在下面 
　　今活佛是一個工人的兒子已四十多歲很有奇禀能夠坐在家裏曉得外面的事無論甚麽技藝用不着習學就會做大有徐卓呆氏萬能術小說中陳通光那麽的不可思議常有不遠千里的人民去參拜活佛彷彿我國修行人朝南海朝普陀一般虔心誠意的不惜汗血換來的金錢跋涉前往最可笑的參拜時都要求小喇嘛拿杖擊他們的頭顱一下說是能免災難迷信可知而這一擊的代價却又非納金二三兩不可 
　　活佛的宫殿共有四所兩處在東庫倫與西庫之邊境兩處在距庫倫之數里的圖拉河畔爲世界著名之大建築物 
[閒園譯乘] [  佩萸]  
　　歐戰時協約國中之兵士於壕溝中探首攻敵敵兵之子彈飛集如雨兵士不及避去有穿首者喪命有中胸亡身者有喪鼻去耳者陣散後救赴紅十字會有一醫生以死兵之鼻耳割下置於失耳鼻者上固以綳帶一星期後新肉復生欠耳鼻者竟全五官者亦云奇矣 
　　美人有名史密司者從事於印刷所爲手民排事目本有疾加以日揀黑色小鉛字以致兩目失明流爲廢人賴恤金而活時有某富翁擁有森林數百畝喜於强光觀書忽兩目失明求某醫士治醫士謂時日甚長方可治也富翁欲以治病不論日語對醫士勸其速赴森林中避居數載日望鮮綠之樹葉凡書籍等有傷目力之物一槪不進富翁依其言居森林中凡兩歲兩目漸痊但能近視再一年後得視遠矣富翁大喜以重金贈醫士醫士曰本不敢受茲欲發明一物以救世人惜乏資製造今君有賜不妨暫借一用某醫士即以綠色雲母片作眼罩供世人爲護眼之具且發表其治富翁之法美人聞而敬之求治者頗不乏人醫士懇富翁讓森林一席之地爲廢目者之養病所富翁慨然與之史密司得復明之福易業而生 
[妙員軒畫識] [  芷]  
　　余去歲游京師見名畫雖多不若於慈溪沈君處得見趙松雪水柳圖最稱眞賞此圖有元人數十家題詞與名畫錄所載無誤惟圖係生綃并非紙本而筆致幽嫺非松雪不辦其非贋鼎無疑余喜題二絶句載三續燕游草中 
　　今春至太倉王氏出所藏太常畫册十頁皆仿北苑字寫枯樹賦與世傳煙客字小異王氏云大常公晚年所畫皆異公代筆惟六十歲後得枯樹碑日夜臨摹畫之得意者題墨多無從解脫之束縛　　 
作此體又出公晚年尺牘數通亦書枯樹碑始悟煙客字畫作枯樹賦者皆精本也 
[滑稽救火之新法] [  丁爾圻]  
　　上海人烟稠密房屋櫛比因之火患時有所聞甚至焚斃人命尤爲浩歎各路救火會對於救火方法雖時加研究逐步改良然一遇高大房屋及狹窄衖堂往往無法施救任其延燒誠爲憾事余有救火新法數則亟錄之於左 
　　飛機救火救火車皮帶之水自下而上一遇高大房屋噴灌之力不易達到鄙意莫如改用救火飛機平時滿貯數千噸或數萬噸之水一聞火警即飛翔其上對凖垂線揭開水門則水排山倒海而下其力量較救火皮帶大至萬倍且水勢均匀不致顧此失彼如此則無論火焰如何凶烈不難立時撲滅矣 
　　濕被救火火勢冲天僅以皮帶之水灌救竊恐水頭不能普及此滅彼起仍有蔓延之害鄙意莫如改用濕被救火之法由各路救火會製置大棉被數床縱横約數百丈之譜平時用水浸透一聞火警將此濕被平蓋於火燄之上則火燄受此悶壓立可撲滅似較他種救火之法尤爲簡便 
　　汽力救火用水救火之法盡人皆知然恐自來水管　有壞時水源枯竭雖有救火車至此亦無能爲力鄙意莫如改用汽力救火不觀夫燈火用口吹滅乎擬仿此理製造一極大生汽機器或用煤力或用電力生足數萬匹馬力之汽貯於汽缸外用一百尺或一千尺口徑大喇叭嘴一隻一聞火警立將機器駛至火塲并將喇叭嘴對準火頭然後汽門一開則劇烈之汽力猛然噴出如海嘯之颶風然則大燄受此猛汽之壓迫必難抵抗立可吹滅矣 
[賺笑小錄] [  李瀛洲]  
　　順兒問他母親道和尙怎麽不能到我家來呀他母親道和尙到人家去就得打他出去順兒哼了一聲道那末昨天林老伯死了去了九個和尙到他家坐着唱怎麽不打他們出去呀 
　　弟問兄道爲什麽西洋人會說外國話呀兄答道因其係黃髮藍眼之種故能說洋語弟道那麽我家養的那頭綿羊也是黃髮藍眼怎麽不會說外國話呀 
社會小說 
[人間地獄（二七二）] [  娑婆生]  
　　第六十回　撩亂青絲繡衾憐月瘦燒殘紅燭杯酒替花愁 
　　老五忙攔住道好了好了少說點罷我們杭州人的台被你坍完了黎宛亭道要我不說你便陪我們到碧梧軒去喝兩杯老三在旁也勸著道老五你就去一蹚罷老五没法只得跟著他們到碧梧軒去天氣寒冷樓上酒客甚稀零零落落只有兩桌客人宛亭等上去揀了圓桌坐下衆人便淺斟低酌起來誰知碧梧軒那酒其味甚醇而酒力甚大蓮孫嘯秋俱是不能多喝的各人喝三四碗以後便覺有些頭暈藕舲狠能喝又和老五老三豁了半天的拳老三竟被他灌得吐了依著藕舲還要再喝黎宛亭道不必罷再灌下去眞要大家下不了樓了嘯秋道我已覺得狠過量了再看一看座中不見了蓮孫衆人一瞧只見他伏在闌干對著門外兩棵彫落的梧桐樹發呆嘯秋走過來拍拍他道喂你一個人在這裏幹這麽蓮孫道我只覺心中噁心恐怕要吐嘯秋道裏面已經吐了一個了蓮孫道我曉得不是他吐還引不起我噁心呢嘯秋道進來吃一點飯壓一壓酒罷蓮孫搖搖頭道再也吃不下正說之間宛亭也走了過來問怎麽樣蓮孫道醉了宛亭道那末還是早一點回棧休息罷嘯秋也贊成宛亭道裏面他們還要吃飯呢你們覺着頭眩那末先去罷說罷宛亭吩咐堂倌去叫好了兩部車子嘯秋蓮孫下樓宛亭要來攙扶嘯秋道那還不致於醉到如此宛亭道你們先走我和藕舲隨後就來嘯秋蓮孫兩人回到城站旅館以後倒在床上納頭便睡糊裏糊塗由醉鄉而深入睡鄉等到一覺醒來已是第二天天色大明了 
三言兩語[  鵑]  
　　大凡在政治舞台上的人往往有兩種頭腦在台上時昏天黑地糊塗透頂下了台倒又像另換一種頭腦漸漸地清明起來不見張紹曾在台上時也一樣的糊裏糊塗頭腦不清做了一任國務總理没有甚麽政績如今下了台居然振振有辭的勸起老曹來了大約也另換了一副頭腦麽 
 
 

Page 8

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 9

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 10

 
 
第一萬八千三百十二號;中華民國十三年 西曆一千九百二十四年二月二十三號
星期六 * *國内要聞 
[北京特約通信（直道）]  
　　張吳赴洛之任務 
　　直系内部自海軍北歸副選發端之後頗引起各方糾紛幾至不能諒解曹錕見此頗爲深憂不寗亟欲得一妥人從中調協而洛吳因不滿於中央措施曾電曹請入京面陳機宜時蘇齊又通電主張在京召集巡檢會議曹得電大喜即覆洛吳謂正好大家同來共商時局大計孰料洛吳反對巡檢會議不願入京乃再電曹氏請派親信到洛以便磋商一切事爲曹銳所知遂向乃兄進言謂張敬輿與洛吳有姻婭之誼吳已迭電邀其入洛且彼對於其他各方又均有好感以之赴洛接洽實屬最爲適宜之人物曹錕果然其說即召張來面授意旨命其迅速赴洛特曹銳之代張說項緣張自居津之後日周旋於津派權要之間其與津派久有秘密之結合希望張氏此行化除洛吳舊日惡感並予以後來之援助其所謂適宜者實適津派之宜也迺此隱又爲保派所窺破誠恐張氏獨去或有不利於保派故亦在曹前推薦交吳擔任調和吳齊杜温之氤氲使者俾與張氏同時蒞洛以成均勢之局曹亦可其請示無軒輊此張吳赴洛之前因後果也惟京中各報盛傳交吳昨早出京然確未果行一則因馮玉祥結婚喜期理當躬往致賀二則因旣與張氏同膺使命不能不先有一形式之會商祇得遲行一日聞張吳兩人昨在南苑已有一度密議故張於昨日下午四時返津即日轉赴洛陽吳則於今日上午十一時登車就道矣 
　　按張吳雖屬同膺使命之人然張僅爲曹氏個人之代表除調解洛吳對各方之誤會爲其專職外不過承曹氏之命前往徵求洛吳意見（即指吳自請入京而陳之機宜）故所負責任比較空洞必待到洛開談方見確實分曉至交吳則不然本爲現閣閣員閣中有關洛吳之事孫寳琦自當託其傳遞且交吳平日與曹密切而其出使之地點除洛陽外尙須傳赴蘇鄂魯等處故吳所賚之問題遂多幾種（一）國會問題政府之於現國會近之則難馴遠之則搗亂實有無法處置之困難希望洛吳獨任先　提倡新選以作登高之呼惟措詞之間不必明攻現國會蓋當局之意以爲新選雖難成事實經洛吳如是一倡至少亦足對現國會下一警告使其稍知歛抑（二）副座問題爲近來衝突之焦點希望各方面作公開之討論求一妥協辦法不可各自爲謀益增内部之嫌釁徒予他人離間之機（三）海軍問題調處杜温之方仍以温樹德爲渤海防禦使隸杜錫珪之下而温之餉項則歸杜接濟以作交換條件此層在齊杜或可滿意惟吳温兩方尙須極力勸導請其共以大局爲重勿長以意氣相持（四）財政問題大致以中政財政久陷山窮水盡之絶地對於洛吳平日索餉及援川援粤等費不能應付周到實心餘力絀非敢故意爲難吳此行并携有郵電路航四政收入表即表示中央財政困難之一端（五）財長王克敏亦託吳向洛吳道歉除上述第四項王另加告苦之特别寄語外又前次陽曆新年王赴洛時吳欲得中央之關監督曾交孫爾康等三人於王囑其迅予發表王因無法騰出位置僅爲孫謀得敎部秘書一缺請交吳代陳苦衷求吳諒解以上五項皆交吳此行之重要任務惟聞洛吳請曹派人會商之目的財政一事固亦爲一要着蓋洛吳日日擴充軍隊而中央之接濟與其兵額之餉需相差甚遠其部下軍士每有斷炊之虞甚望中央予以根本辦法而政府則命交吳先向告窮兜頭一勺冷水未免令洛掃興故張吳此行之收效如何斯時殊難妄測特交吳亦善觀氣色爲預免碰釘起見曾在曹孫前祇承認負疏通傳遞之責不肯當執行及解决之衝也 
　　記者又曾向一接近洛方之人探詢洛吳對於張吳到洛會商之内幕據謂大致總係爲統一財政諸大問題其詳細綱目當俟洛吳自行提出匪他人所得而知惟此次集會理注實際可行之事决不作好高鶩遠之空談至其種種結果仍將由中央命令出之藉避干政之嫌則可斷言云云因附記之以待後徵（二十日） 
[吳毓麟已出京南下]  
　　先到洛陽 
　　吳毓麟南下前經陳明曹錕派孫多鈺暫行代理部務本定於上星期出京嗣因馮玉祥元宵日舉行結婚典禮故暫行稽留一二日以使參與盛會迨前日（十九）由南苑回京後始决定於昨日上午出京前晚即囑京漢路預備花車兩輛昨日（二十）上午十一時二刻吳率同秘書李某機要科長姜某及書記譯電生各一名交通部警察十三人到西車站孫寳琦代表·馮玉祥代表·各部總長·交通次長·步軍統領·警察總監·京漢路局長·及交通部司長參事等數十人均到站歡送並有游擊隊一排保安隊及鐵路警察各一分隊及軍樂隊一排在車站月台站立吳到站後軍樂大作吳與歡送人員一一握手致敬即上車而去十一時五十分開車聞吳氏預定之行程先到洛陽在洛與吳佩孚温樹德協議海軍等問題後二十三日離洛至觀音堂乘隴海路赴徐轉寗與齊燮元杜錫珪會談計廿八日可以回京武漢之行業已作罷吳氏此次南下其主要任務自是調停海軍風潮但温樹德與杜錫珪雙方已各走極端杜旣迭電北京政府主張嚴辦温樹德措詞異常憤激而温樹德態度亦極崛强曾向人爲非正式表示意謂海軍北駐青島係奉中央命令旣未嘗由長江艦隊領取軍費安能歸彼節制如果必欲去余則余惟有率部回滬云云吳氏此行果能調解杜温爭執與否殊無把握也 
[京參院選長仍不成]  
　　參議院原訂昨日（二十日）下午二時開會補行議長選舉當開會前一時侯汝信等在第一休息室召集協商會到會五十四人侯汝信主席陳銘鑑丁銘禮等先後發言有主張本日按照議事日程舉行選舉者有主張另定日期再選者發言盈庭意見不能一致最後丁銘禮謂今日情勢當然不能得有結果不如候至下星期三　會再說遂一鬨而散大會開會後延長時間至三時十五分谷嘉蔭爲臨時主席出席議員一百四十二人宋汝梅主張依照憲法第五十三條自二十六日起閉會休會兩星期在休會期間内協商議長選舉問題趙時欽謂今日選舉議長萬不可行因年前院外協商毫無結果各派意見不能一致如貿然舉行反惹起紛爭今日侯　員等協商之情形請報告侯汝信報告協商情形畢文登瀛謂協商乃私事何得在大會報告王湘大呼延會陳銘鑑謂議長問題一再協商終無結果本席主張今日即開大會陳壽如謂今日行政委員會發出之通告與年前大多數在會塲表决之原意衝突現在臨時會會期甚短大家要保持感情不必武斷趙時欽謂今日如能選出議長本席亦贊成陳議員銘鑑主張之關門開會恐終無結果不如仍就協商之途侯汝信謂協商會同人並未受何人運動請同人注意張樹枬謂議長選舉協商之說已經多時不但未見其結果抑且增加無數之糾紛不如改開談話會以疏通一切主席諮詢改爲協商談話會有無異議陳壽如贊成王洪身反對趙時欽主張延會張樹枬反對延會黃佩蘭謂今日通告爲選舉議長當然投票若不投票則必變更議事日程趙世鈺謂今日萬不能選若果要選本席有很多之意見發表但不願於此時揭穿丁銘禮主張仍開恊商會施行假投票王洪身主張（一）議長選舉案保留（二）議定閉會日期趙時欽謂人數不足請延會郭步瀛謂星期五再開會主席宣告延會時正四時三十分大會　會後旋開院内行政委員會出席委員十八人由輪值委員楊澤立主席討論與衆議院接洽下列兩事（一）咨覆外交部咨請派員出席萬國議院商業會議（二）本届臨時會閉會日期經衆公推楊澤立與衆院行政會接洽當由楊氏接洽結果擬於星期六日兩院開一恊商會决定辦法 
[府衛兵强迫運米案（如如）]  
　　外兵將實行護路 
　　京奉路於十八日下午八時十分由京開行之一百零一次特别快車將開行時忽有總統府護衛第二混成團兵士王俊亭押運大米五十包赴津路局以旣無執照又乏免票且快車向不裝貨不能運往該兵置之不理强令苦力搬入三等客車中斯時已在八時六七分不及將米搬下站長無奈乃電告豐臺站將此米扣留未幾行抵豐臺停車後站員督令苦力二三十人上三等車搬米該兵拔出指揮刀向各苦力揚言誰將米搬下立斬其頭正在苦力退縮站員棘手之時爲站上英兵所見以兵士如是横暴脅迫站員實爲不法即一擁上車將該兵揪住並摘其肩章指揮刀該苦力始敢上車將米搬下一面由衆英兵押該兵士並指揮刀等入英國營房略訊數語仍送交駐豐臺站警察處總段長即將該兵押解回京交警察總局發落卸下之米則扣存豐臺站該局自洋員白錫祿被毆傷後因軍官陳國賢未獲懲辦英使即將該國兵一排移駐豐臺政府向之交涉以保護外僑對未肯撤退而此次事起我國之路警畏兵如虎未能盡職致勞外兵代謀苟長此因循下去不籌妥善辦法則護路案將由理想而趨於事實矣（二月二十一日） 
[增加棉花出口稅之進行（智）]  
　　擬向使團磋商　惟敎部尙未答覆 
　　中央擬酌加棉花出口附稅早誌本報通信茲將此事之經過情形略誌於下查此次酌加棉花附稅係由農商部提出國務會議通過後交各部處核議乃財政敎育農商三部因利之所在力爭用途嗣由農商部擬具增加棉花出口稅爲提倡全國植棉之意見書徵求各主管部處同意外交部首表贊成謂征收棉稅用以提倡植棉外交團方面當不反對云云財政部稅務處亦因外交關係即予贊同擬由稅務處召集會議議决征稅之成數由外交部向公使團磋商俟得同意即可實行乃敎育部發生異議力持以此項稅欵撥充敎育經費之主張延不答復顏農長以事在必行礙難延緩昨已函催敎育部速復以便早日施行文云逕啓者查酌加棉花出口附稅撥充全國植棉經費一案前經本部擬就理由書分行各主管部處並函請貴部查照核復在案茲准外交財政部稅務處先後函復表示同意請予主稿會同辦理前來相應函請貴部查照前案迅予核復以憑辦理此致敎育總長（二月十九日） 
[蘇俄代表又向外部抗議（續）]  
　　中東路地帶内公然受中國保護之白黨（十五）滿洲地主拉蒲丁組織軍隊由前謝米諾夫軍官現任滿洲里中加警察署職員之比安瓊氏恊助（十六）有甫樂諾夫氏組織機關係專任購辦軍火馬匹事宜該機關由海拉爾之馬賽夫斯基將軍接濟（十七）馬賽夫斯基將軍在海拉爾組織機關爲滿洲西部重要分子且直接隷屬於謝米諾夫馬氏單獨指揮其部屬八人由費鐸賽夫爲首自斯爾尼柯夫被逮後潛居巴布爾河之施楚士耶白壤地方藏有步槍四百桿砲彈五百顆（十八）滿洲里境内有白黨拉令安諾夫軍隊類皆不逞之徒每著赤軍服裝（十九）查蘭諾爾礦區有柯爾斯阿夫軍類皆中俄兩國境内之匪徒亦著赤軍服裝曾向查蘭爾諾成衣店定製赤軍全副服裝二十五身（二十）除白黨外尙有現任中國警察巡官之彼德路夫氏彼每暗助白黨凡白黨所作所爲彼皆指爲赤軍之行動白黨有被中國當局逮捕者每藉彼之力而被釋白黨取得中國護照亦多賴彼之力彼之行動顯係破壞中俄國民之友誼關係但中國當局反倚重彼氏予以升調（二十一）查蘭諾爾車站設有彼爾布伊夫機關假稱商務組織得中國當局之許可藏有軍械藉刦掠俄國農民爲生（二十二）里斯可夫軍已再在滿洲組織成軍現駐西華縣（Shi-Wa-Hsiang）（二十三）克爾金軍在西華縣外二十俄里佔領小礦區一處全隊二十名中國當局對之毫不過問（二十四）李德維斯夫軍前在海拉爾現返滿洲從事組織軍隊（二十五）沙特爾諾甫斯克率領四十五人駐紮干河谷中（Kangvaley）（二十六）哥爾狄伊夫軍有九名駐查蘭諾爾站其目的專在刦掠俄邊（二十七）伊哥樂夫軍三十名現已離海拉爾向西華縣方面移動（二十八）麥加樂夫軍二十人駐巴布爾谷中與伊布夫及拉斯馬克寗將軍有密切聯絡（二十九）施難寗軍亦駐上項地點（三十）中國奥斯耶斯朱士耶巴布爾·布里斯克哈·哈爾干·蒲比賴（皆譯音）等地皆住有匪黨難民上述各軍皆在中國境内携有軍器一切行動皆爲上年十二月後之事件故所報告者於事實均甚相符 
　　以下各項乃表示中國當局如何放縱白黨匪軍故須特别注意（三十一）阿穆爾區附近邊境之中國當局接濟白黨爲之設備營房並分派每人子彈六十顆故當地中國當局將來不獨不能藉失察爲辭反已確中證國當局自動供給白黨視爲本國軍隊（三十二）賽斯夫將軍部屬白黨所用之軍器盡爲中國步槍藉辭遊獵及保護商旅發給白黨（三十三）中國當局直接供給白黨以軍火可以中國哈拉干諾甫斯克警察廳長宋道阿（譯音）允許白黨機關有携送軍火供給白黨軍隊之權爲證莫克河（譯音）外交官蔡永庭（譯音）供給居住該城白黨四人以軍火亦其一例中國當局並放縱私販任其携帶禁品入俄中國軍隊對之不加約束反肆意滋擾中俄邊地轟擊俄邊居民 
　　下列各項皆爲證實上述數條之較要事件（三十四）上年九月二十七日有私販多人在伊加塔靈諾賴甫斯克附近二里之哥薩克島欲由華境入俄赤軍正擬加以拘捕立受華境方面轟擊歷時一時有半私販遂乘間逃脫（三十五）上年九月四日齊斯諾柯甫村農民在黑龍江俄岸伐木被對岸七間村華軍用機關槍轟擊（三十六）上年三月底及四月初中國軍官邵某（譯音）率軍巡游黑龍江岸曾向對岸伯斯柯甫村附近十二俄里之農民轟擊（三十七）本年一月六日赤軍在齊斯諾柯甫村附近獲得私販九人當帶往海關查問之際華境方面忽向俄軍放射巨砲旋經沙哈連俄代表提出抗議本地道尹竟對此否認（三十八）本年一月四日旁晚俄國邊軍瞥見華境方面燈號旋即有載重車由俄境向華境移動同時華境方面有多人來迎俄軍遂將車輛截留在車中　見大批軍械槍彈一部分護送者逃入華境就中有中國軍隊皆棄械而逃旋經調查知此項軍械係由中國軍隊協助運往接濟白黨沿海省附近中國當局之行動亦與上述者無殊（未完） 
[奉天通信（粲花）]  
　　一月來奉直活動之裏面　　北京又派雲章來奉 
　　一月以來奉直間之形勢頗形緊張其總要樞機則在張家婚事時反直派假賀喜之名·齊集奉天僉以直方進行和議歷久不懈恐張爲其所動變更初衷則已　計劃皆成畫餅故各代表皆主張設法打消和議深結奉天迅謀反直其反直步驟先請段合肥尅日南下主持一切電邀黃陂迅速返國請其先至奉天贊助一切並以實力援助孫中山使大舉北伐以某某三省實力協助浙盧以應中山暗結段氏舊部加入反直派以謀倒戈各方發動然後奉天集合三省精銳一鼓入關晉窺畿輔計劃旣定各代表相繼返省而奉直間形勢遽爾緊張奉天軍界知之特詳一時間頗呈一種臨事而懼之狀態當軸雖未頒布明令整飭軍事而各級軍官莫不作個人之戒備其最顯著現象爲一般人所共知者（一）錦綏一帶防軍眷屬紛紛遷回奉天（榆關以外防軍各有防守專責不能移動故各級軍官眷屬類皆遷往）（二）城内各著名卜筮家之門預問吉凶禍福之軍人絡繹不絶（張總司令最好問卜前瞽者包秀峰精通六爻張極信之緊要事皆决於包謂爲時有奇騐張每月與六十元號爲瞎顧問此風遂由此大開）一般商民覩此現象知風潮險惡人心頗爲不安直至舊曆年底形勢始稍平穩其所以形勢稍平穩者則以反直派所定計劃迄今未能實行原因亦甚複雜（一）此種計劃布置尙欠周密故段仍認爲時機未至力主持重且又抱恙一切事皆不與聞南下之計因以消滅（二）段之舊部皆惟段之馬首是瞻見段不出態度遽爾消極所約某某三省因亦無協助之表示（三）奉天見各方形勢如此知黎即來奉亦將無用故亦不表歡迎黎亦不肯貿前來（四）孫中山因内部各種牽制北伐勢力未能發展以故奉直間形勢表面上雖尙在爲相當之戒備而内幕則已漸緩和惟北京方面之府曹已大抱不安以爲反直派果眞依計實行前途安危實難預卜故於張九卿晋京答禮時特延之入内殷殷探詢謂予自入京後對雨亭可謂情至義盡乃仍不加原諒糾集各省與我反對請君試思之即使將我推倒果能即襲取此位而代之乎若果不能取代此位則將來所獲權利必不能較今日爲優况戰爭一開勝負又難逆料乎爲我寄語雨亭我在此位一日决不使直軍一卒出關犯奉皎日在天吾言不食深望雨亭與我同具此心不再負我也此後國中利害惟我曹張兩家相共此種意見託君代達已非一次茲已不便多言惟有希望雨亭深信不疑翻然變計速成和議實爲曹張兩家共同之幸福萬不可受外人愚弄再鑄上年之大錯張九卿謂此皆利用時機者所造之謠言不足聽信雨帥對總座禮遇已深銘感故派九卿晋京覲見道達謝忱至各省代表赴奉皆爲雨帥賀喜計劃反直全屬子虚年餘以來雨帥持保境息民之旨三省人民傾心感戴此後必更堅持此旨始終不渝云云然曹終不信仍請鮑貴卿進行和議鮑固深悉反直派之内容極力遜謝謂予爲此事久已智盡能竭無可貢獻務請另託高明曹又懇託王占元王因前次來奉未得結果亦不欲再行參與嗣有某獻策謂空言親善終屬無益必須從實際上着手始能發生效力曹遂擬同時起用鮑貴卿張景惠等以表誠意乃首先商之鮑貴卿鮑恐緣此與張生嫌極力辭謝曹復欲以國道督辦畀張景惠曾來電徵求意見藉探口氣張置之不答曹於是又派雲章來奉陳述用張之誠意並乘便提起和議張禮遇雖優而態度仍甚冷落雲氏頗形焦灼恐仍將虚此一行也（二月十七日） 
[吉督署拿獲直方密員]  
　　是否眞確尙爲疑問 
　　長春通信吉林督軍公署據暗探楊某密報直系設立招蒙軍委王某（聞係王聘卿之姪）爲正司令張德堯爲副司令專爲招降東三省胡匪擾亂三省之秘密機關現探得張德堯潛行來吉活動因將其誘至哈爾濱某旅館請即派軍警前往捕拿等語督署據報立派副官一員率 
 
 

Page 11

 
 
第一萬八千三百十二號;中華民國十三年 西曆一千九百二十四年二月二十三號
星期六 * *領衛兵數名遄赴哈埠將張拿獲照孫烈臣意見擬將張即予鎗斃而該署參謀長臧式毅以此事甚爲突兀恐有隱情不得不稍加愼重乃將張發交衛隊團司令部訊核辦理至楊探則由署發給賞金大洋千五百元此吉督署拿獲直系招蒙軍副司令之情形也 
　　衛隊團司令部於日昨提張訊問據供係直隷人王迺斌長農商部時曾充該部主事現爲直隷實業廳科長因有友在奉天亞細亞煤油公司欠渠三百元屢討不還故親自赴奉面索中途與楊相值同係多年舊雨（楊探亦曾在農商部辦事）放甚爲歡洽迨將抵奉楊即邀我赴哈盤桓故逕至長春下車在長寓日租界大和旅館兩日又隨楊赴哈在哈寓某旅館與楊同居一室次日楊出外訪友我即被捕我係有身家之人向不作犯法之事楊君知我底藴可以作證（張尙不知楊係暗探故仍認楊爲好友）至此次被捕諒係誤會在我則殊出意外云云供畢即索紙筆作書兩封一致家中一致實業廳并草一電稿致其家中囑速備欵來接似尙非來歷不明者現團部以此中疑點甚多即（一）張之被拘已極危險何以尙令家中携欵來接再入虎口（二）楊探由京奉車一路同來何以不在長春下手而必引至哈埠故力主愼重有派員赴津實地調查之說而督署人員則日慫恿衛隊團長宋壽山一刀兩斷速予鎗斃以免查外至究竟如何辦理一時尙難决定大約須赴奉請示張作霖孫烈臣兩氏也（二月十七日） 
[吉長路總局失火續紀（長春通信）]  
　　吉長路局於本月十一日晚失火將總局大樓盡付一炬業詳前次通信查該局自民國七年中日合辦以來年有盈餘多或百萬少亦六七十萬考其原因則（一）因吉省軍閥無扣車截欵情事（二）因俄國内亂後東路運輸一蹶不振北滿一帶糧食曩藉東清路出口者至是多改由吉長路裝運故五年之間獲利竟達三百餘萬之巨因此該局百廢俱舉去秋將原有辦公室大樓兩傍添蓋洋樓兩座成凹字形建築頗爲宏麗並向日商三井洋利保有火險不料十一日晚七時忽然失火瞬息間將價值二十萬元之大樓（此係保險之數其實該局歷年擴充及修繕之費數倍於是）席捲一空聞火起後該路消防隊趕緊前往施救惟水龍皮帶已經凍結不能吸水噴射迨南滿消防隊及城内各水會聞警馳至則已勢成燎原不可嚮邇惟據該路日人則云本路起火僅在一小屋内初本不大樓後即是大井取水極易消防隊如稍有消防經騐急將窗户打開火路截斷祇要數桶水即可救熄乃本局消防隊平日旣不練習臨事因之張皇而隊長金熊飛在火勢燎原之際尙高臥家中大過烟癮以致該隊無所統率不但袖手作壁上觀且反徘徊火塲乘亂俯拾物件仰看火花云云果爾則金熊飛及消防隊誠不得辭其咎矣至焚燬後失數目房產約值三十餘萬元各種器皿物件約值六七萬餘元幸會計處賬目表册銀錢總務處各種文件卷宗搶出十之六七所以内部尙易整理最可惜者工務運輸兩處及庶務課全部盡數燒燬損失已不在少約略計算該路此次損失總在五十萬元以上該路局長魏武英於次日會同日代表中川增藏召集該局各處課重要人員開一緊急會議將各處課辦公地點分配計庶務課工務處運輸處移至俱樂部總務處警務課移至小學校會計處移至警務課（警務課未燒燬）電報房暫遷長春站均已照常辦公該局除將被焚情形急電交部外並特派文書課長王邦輔赴京面陳一切現該局内部補充整理均甚忙碌至正式辦公處所擬即就燒燬原址照舊時式樣修蓋樓房一俟春暖解凍即行動工大約在六七月間必能恢復舊觀矣（十八日） 
[舊曆新年之洛陽（鎭）]  
　　有友自洛陽來爲述各項消息如下新年中洛陽及各方面政治上均無甚變動張敬堯於新正初九日到洛謁見吳使頗蒙優待張氏尤極恭敬盡禮每晨吳往閱操張必戎裝隨行顧張爲癮君子向習晏起茲因勉力早興每呈疲憊不勝之狀現吳亦欲利用之聞將派任收拾粤事並有予以援粤總司令之說此間各軍官自團長以上均分批赴京覲見曹氏第一批已於初四日赴京尙未回洛第二三批亦將次第起行温樹德率所屬海軍將校於初七日來洛謁吳張福來於初十日來賀年即於十二日赴鄭轉道往京謁曹巡署凖於陽曆三月實行改組先從參謀處入手省長李倬章决將實行清鄉先從豫西着手並擬設模範縣十二委富有經騐之法學家爲模範知事此策係省署某員所條陳李氏極爲贊許擬先試辦如果得宜當再推行全省 
　　此間無線電臺雖已竣工而房屋尙未落成俟落成後始可收發各處電報吳氏現除有無線電臺外並將於巡署左邊建築觀象臺一座委高競亞爲工程師高爲開封專門農業學校畢業生旋又赴日留學吳氏甚賞識之故又委其爲林墾處處長此間自省署移來後市面日見起色新年天氣晴和民衆歡樂頗呈昇平景象吳氏已命人預備各項燈彩燄火電影等游藝於明日元宵節舉樂吳氏現對各方情形似已均抱樂觀矣 
　　然近以高恩洪故則又稍覺掃興高氏自被保派逐走後蟄居烟臺（烟臺電局長爲其堂弟）吳電保其爲膠澳督辦府曹竟批覆不准蓋曹素不滿意於高曩在保定時曾有一事爲衆所傳爲話柄者即因某日吳氏赴保高時長交通由京來晤會於客室高欲向吳密談而碍於曹氏在座欲言又止俟久曹猶不去高乃不復能耐率然謂曹曰大帥請便余將與副帥談話也曹聆言色愠離座外出曰此是我屋誰得令我讓去云云是事雖屬傳聞要亦不爲無因夫高與吳氏之密切知之者衆咸以爲高氏有特才也然言其出身則甚庸庸前西安電政監督李石卿赴任時携高偕往恃其幸運拔茅連茹升爲電生由電生而局長而輾轉升爲渝漢等電政督辦旋又爲滬電料處長以同鄉關係得接近吳氏後竟平步青雲一躍而爲交通總長其對於吳氏感激涕零故心目中祇知有吳而不知有曹觀其在交長任内種種成績可窺見一班矣 
[湖南行刺案竟成疑案（萍）]  
　　七人均極口呼寃 
　　湘省總指揮部於陰曆正月初五日破獲謀刺趙省長一案已略誌前報此案覊押八人一爲衛戌司令唐岳五馬弁羅某其餘七人則係由羅供出之主謀犯茲爲便利閱者起見不妨重述案情羅某僞造唐司令友人薦函投充馬弁意在乘間謀刺省長因羅無膽主謀者遂命盜取唐之特别出入證以爲持此證即可派人混入省署乘間謀刺云云惟至今此案尙無下落係由唐司令自審並未發交總指揮部軍法處故外間知者絶鮮記者以關係重要詳加探詢轉覺案情離奇不能遽加評判據總指揮部中人云羅在部内拾得徽章一枚不知失主爲誰初不料即其主人也當時向同伴宣言如有尋此徽章者我要酒錢二元方允交還原物否則我留在身邊作一紀念信如是說則羅之被捕爲寃抑又有人謂唐司令昔爲總部副官長專司發給徽章之事如有人遺失徽章唐必怒責之曰徽章且不能保何以未失却汝之腦袋因此訂一規條凡遺失特别徽章而須補發者一須登報聲明二須罰洋百元三須具結如因前項已遺失之徽章而發生重大案情均惟失主是問不料今日唐自身亦有遺失之事適有羅某偷竊之嫌故以重刑拷打詢其何故行竊此物羅初供在署内拾得後因熬刑太苦遂供出以上案情云云依此兩說皆足證明行刺案爲虚僞然又有二說足資考證者（一）羅之僞造薦函求進確係事實如無詭謀何必甘冒大不韙以求此極細微之生活（二）羅於唐司令失却徽章之時不先不後竊物而　天下事斷無如此之凑巧者使非情虚膽怯斷不出此前後兩說各有見到處未知孰是近聞仍在刑訊中此七人但呼寃不置而無其他表示以後如有所聞當再函告可也 
[武昌市政借欵草約前之合約]  
　　楊纘緒與葛蘭德爲磋商武昌商埠借欵在未訂草約以前先曾訂定共同負責合約一紙茲將全文錄次（一）葛蘭德代表麥德格參將負在英國與資本家接洽墊付欵項與湖北省政府建築武昌商埠事宜之責其墊欵爲三千萬至五千萬元之數（惟其數之多寡仍須視省政府所開擔保品之數目爲標凖）（二）楊纘緒負介紹湖北省政府之責（三）武昌商埠工程墊欵雙方成功後湖北省政府定聘葛蘭德充當建築工程師（四）一切建築開闢計劃由工程師計畫須得局長同意轉呈省政府核奪施行（五）一切實施工程與材料如須中國包工承包者當由局長擇其價廉工程堅實者分包與各中國商人或購辦之並由工程師考查之（六）商埠工程墊欵按照工程計劃分頭提撥現欵存儲銀行由局長會同工程師簽具支票提取分配施行其建築如何程度由工程師考查如與計畫相符則不得故意爲難（七）商埠工程墊欵雙方磋商不能成功雙方皆不認損失賠償（八）麥參將收受委託書在英國簽訂正約時須按照雙方商定之條件範圍内簽訂之届時或派人同往或電請駐英中國公使會同麥參將辦理之處由省政府决定施行（九）此件簽訂後一個月内即須簽定正式草約正式草約議定後即由湖北省政府發給委託書與麥參將在英國簽訂武昌商埠建築工程墊欵正約（十）一切未盡事宜與分頭計畫·交欵方法將來正式磋商草約時一同磋商詳爲訂定以昭愼重而免疏忽（十一）將來正式條約須用中英兩國文字書寫之見議人唐璧山黃觀厚 
[孫傳芳離閩原因之推測]  
　　孫傳芳不日離閩之說傳聞殆已閱月初聞攻浙近則又傳赴贛以爲洛吳極不欲與浙盧開釁而贛蔡有他調消息故孫氏有此行本月十三日薩鎭冰王永泉均宴孫而十五日海軍楊司令又在中洲海軍公所設筵宴請傳均爲孫作餞更證以孫之左右重要人物及眷屬早已　省則孫行必矣至孫究何往往而復來否目下相傳厥有二說（一）謂據某要人云孫此行非攻浙亦非攻贛别有用意召林壽國軍隊來省與派人與新脫離黃大偉之張毅接洽即其一端換言之即未嘗抛却福建地盤（二）謂孫行將不復來而代者必爲王永泉王此次於永春德化方面布置略已就緒並聯合王獻臣攻臧以謀統一本月三日（舊曆上月二十九日）王獻臣所部化裝潛到鼓浪嶼雖被臧部偵悉實爲二王合作之表徵孫即有意復　恐無適宜之機會據上兩說而觀孫如有意復來　幕僚眷屬何以去者殆盡孫如不來而王代之無論王氏實力如何而周蔭人亦豈甘蟄伏於閩北者其中殊多疑問最近則更有一說謂孫赴上游將與周蔭人面　統一閩局之方策得手則高屋建瓴乘勢而返否則退有餘地較之處四分五製之局而虚擁督理名義終勝一籌此說似亦可信唯近來由粤返閩之民黨蹤跡多發現於倉前山附近其中不知更有何變化然目下無民黨揷足之地則可斷言也 
[湘軍全部集中廣州之形勢（夷白）]  
　　紅邊帽子與黃邊帽子發生衝突 
　　東江出發費尙在籌借 
　　連日湘軍由北江開拔來省沿鐵路一帶迤邐數百里顰鼓聲傳斾旗相望首爲陳嘉祐之第五軍次爲吳劍學之第四軍次爲謝國光之第三軍以一二兩軍爲殿陸續抵省者約近萬餘人一時廣州市中大街小巷無在而非成羣結隊之黃邊帽子軍隊平日各處攤館游戲塲劇園皆託庇於紅邊帽子之滇軍每日賭稅一項達至萬元之鉅其餘各游戲塲劇園無不加一徵收滇軍但於每處派一兵士負一九響槍坐鎭足矣近則形勢驟變湘軍旣如潮而至洶洶焉排闥直入不復容他人置喙於是如城内大新公司·西南關劇園之守衛皆拔趙幟而易漢幟非大隊湘軍不能鎭攝有效矣此輩自去冬駐防北江情形本極艱苦衣不得煖食不得飽雨雪霏霏僅賴有薄氈席地而臥每人日得毫洋二毛曾不夠賣草鞋之費陰曆年關號稱發放欠餉每人亦僅約毫洋三元南雄一戰非湘軍不能屏藩北江鞏固粤局今及目覩滇軍在韶南一帶享有賭稅莫不饑火中炎垂涎欲滴幾經開釁卒以雙方官長竭力制止未致演成巨變此次大隊過韶適有滇軍逃兵被湘軍收容兩相爭持竟至開槍轟擊互有死傷此案現今各執一說未肯相下或者以一塲筆墨官司了結亦未可知也滇軍在粤號稱勁旅然滇籍士兵歷經苦戰死亡相續其存者不過三千餘人僅占全部十分之二其餘八成則皆由湘境招募而來故自湘軍大隊來省大有四面楚歌靡然同化之勢湘軍每與滇軍衝突遇有操鄉音者則逕前毁其紅邊帽曰吾儕老鄉親也其審爲滇籍者輒不少假借恣行撲擊以是滇軍近日對湘軍特别戒嚴禁士兵往還酬酢說者謂滇軍官驍勇善戰指揮若定殊不在湘軍各將領之下特以待遇士兵過於苛細故人心携貳未易團結是亦平情之論也日昨孫中山召集湘軍演說勗以　忠効命意氣昻昻若一鼓可以蹴平東江大舉北伐顧士兵志在得餉不知奉主義以周旋初要求發餉三關不能則請發兩關大約至少非一關不能壯行色矣籌欵之道千方百計無非取之於商民昨已派鄭洪年向商會籌借急欵十萬但以舊曆年關發行不兌換手票五十萬情形察之則商塲亦殊不易通融辦理記者逆料湘軍出發東江爲期雖促其前途隱隱似尙有一重難關爲之阻塞也（二月十六晚） 
[皖垣駐軍毁店殺人之惡劇]  
　　搗毁茶館　　死傷二人 
　　皖垣原有三旅一團吳大鶴團長率帶步隊兩營駐紮於東門外營房嗣該軍復有一營開赴皖南軍隊較少地方得以粗安自馬聯甲兼任省長來皖就職由蚌帶來衛隊兩連機關槍一連并將𫙊紮大通之喬虎臣一營同時令調來省軍隊較多自不免滋生事端陰曆臘月間曾有兵士騎馬急馳在北門内孝子坊地方踢死幼孩一名經警察廳長宋植枬兼充督理行署軍務課長當即親自到營查出肇禍兵士送交法庭依法懲辦本月十九日（陰曆上元節）又有身穿灰色軍服之兵士二十餘人擁至西門外正街龍勝樓茶館進門即打門窗玻璃碗盞傢俱搗毁殆盡打罷登樓堂倌見係兵士急忙躱藏夾牆内者有之屋角上者有之内有一堂倌名蘇廷玉者欲奪門而逃不料前後門均被把守無處藏身即被該兵士用刺刀連戳三刀最重爲尻尾一刀另有一堂倌受傷亦頗不輕惟時在下午八鐘茶客已散館主亦他往僅有堂倌數人整理杯碗而已否則更不堪設想聞該兵士等於恣意毆擊後即出後門向玉虹街徜徉回營該茶館地位係在繁盛地方惟崗察以其兵士且畏其人數衆多不敢上前援救只得奔回西署報告迨該署署長據報帶同多數警士赶到則肇事兵士早已遠颺不知去向旋軍警督察處長袁先杰·團長吳大鶴·懷甯縣知事趙鏡源·陸續至該茶館查勘軍警督察處并飭關閉城門四處搜尋附近各商店更覺驚惶紛紛閉門受傷堂倌蘇廷玉由該館主命人抬赴同仁醫院醫治及抬至城内司下坡總商會門首即已氣絶身死又復抬回懷甯地方檢察廳當派檢察官前往相騐飭令棺殮死者年纔二十餘歲住北門外蘇家户地方家素貧寒屍母聞信奔至撫屍痛哭情殊可慘館主人將雇工爲之收殮屍母睡於棺内堅持不肯謂須候伊族内問事先生上街方准入棺該茶館當晚即揭條門首上書本日下午八時許有穿灰軍服之兵士二十餘人蜂擁而至將館内傢具等物搗毁一空并用利刀戳傷一人死一人惟有歇業邀求軍警長官雪寃云云至肇禍原因言人人殊一說謂年前有一軍人以銅元三枚向該館門首擺熟餚攤者硬買熟鴨賣者不允該軍人即用秤錘擊破其頭顱鬧到警署送回營内經該管長官斥革現又至某營補充兵士奉調來省探悉該賣熟餚者已在該茶館内跑堂故邀同多人特來報仇又有一說謂該茶館接近三等公娼因醋海風波致有此舉兩說未知孰是聞此案發生後該管長官方面亦以案關重大擬查出爲首滋事之人依照軍法嚴辦馬聯甲據趙知事等報告即傳團長吳大鶴面諭限令於三日内交出殺人兵士逾限即惟該團長是問并傳有軍官宋某者從中斡旋和平辦理或給苦主數百元了事未知能辦到否 
[盧殿虎已就皖敎廳長]  
　　新任皖敎廳長盧殿虎於馬聯甲做壽中來皖下榻安慶道署盧氏蒞皖之日正爲省公署拜壽熱鬧之時初與馬聯甲見面馬即袖出行知令其刻日到廳就職盧氏此來本擬暫不就職拜壽之後仍回揚州將經手瓜揚汽車路事件結束清楚無如到皖時馬聯甲即囑謝學霖妥爲招待勿令離皖自十二日起至十七日止此五日間不啻軟禁於道署之内謝學霖無日不在敦勸中盧氏之所以爲難者蓋因敎育費問題假使不能商榷定當第一關之各校開學經費即難對付直至十六日下午財政廳長胡思義始允發給半個月各校經費四萬元盧氏仍在推辭堅持非請假半個月不可回籍一行然後再來皖接事謝學霖則不由分說暗中囑敎廳辦事人員預備接印紅布告十七日清晨謝至盧氏室内謂請同至敎廳與各科長一爲接洽於是盧氏到廳謝即取出印信强納與盧氏手中辦事人員遂將接印紅布告蓋印發貼盧氏至此亦屬無法惟有依照接印手續辦去盧氏接印之後即乘輿前往省署禀見馬聯甲旋仍回敎廳傳知請各校長各省視學次日到廳開會十八日下午各校長各省視學先後齊集盧氏即偕廳内各科長出席與各校長等見面即席起立演說略謂鄙人此來本未預備接事祇因馬兼長之促催謝廳長之敦勸迫不得已今旣接事所以請諸位來廳聚會鄙人近年來不但未在敎育上辦事且亦不談敎育專從事於地方事業對於敎育上應如何改進之處諸多茫然尙望諸位相助爲理云云盧氏語畢由第一女師校長徐臯浦起立致答備述一番仰慕與希望之意嗣盧氏又復起立謂本年開學經費胡財廳長允籌半個月現已交到兩萬元尙有兩萬元今晚凖定交來以後按月經費雖不能準期發放但下月發上月總可辦到此外還有七萬元亦一律交涉妥當至於上年十二月分欠費謝廳長極願帮忙鄙人亦决不卸責繼又謂學風太壞已屬無可諱言大家想一個法子擬定一種管理規程一中校長劉貽燕即起立云校長係執行之人此項管理規程應當由廳内頒發下來由校長遵照執行盧氏云旣如此最好由各校長推出幾人共同商擬廳内亦加入兩人於是校長中推出法專劉傳純等五人省視學姚毓麒趙綸士兩人盧氏又謂三模範小學亦應擬一單行規程即由三校長會擬派定之後均留廳辦理此事盧氏并令備具晚餐以免各校長枵腹此一塲會議歷兩句鐘之久各校長正在預備出廳之際有人提及適纔盧廳長所說十二月欠費有謝廳長帮忙難道我們以後還能至道署與謝交涉麽盧廳長太滑頭衆遂大鬨又將盧氏請出盧氏復出知無推脫之餘地始承認負責向財廳索取衆始告辭而出 
[蚌埠敎育狀况之調查]  
　　蚌埠前本一偏僻區域自津浦通車後商業繁盛户口日增以市塲面積計約有二十餘里居民約五萬以上惟其中多係客籍來此經商謀事對於敎育往往不甚注意携帶子弟或聽其荒廢或暫入私塾殊令人爲之惋惜近年旅蚌各界及本鎭紳民雖漸事創辦學校然寥若晨星仍有供不應求之勢茲將此間已辦未辦各校據調查所得者分列如下（一）公立國民第一高初兩等小學坐落商會對過校址頗爲宏大所收學生約二百餘人校長爲蔣雲龍此校開辦最早（二）新菜市東口設有公立國民第二學校一所擬收兩班學生八十人校長爲高學陶（三）太平街南首由蔣玉麟發起組設公立國民第三學校一所分二班敎授所收學生與上同此兩校於舊曆年内外始呈請開辦尙未開學授課（四）國治街唐氏私立第一小學校校長爲唐沛生擬收學生四十人亦今歲甫經創辦（五）大馬路天橋東首蔣氏私立育秀女子小學所收女生約數十人（六）長老會創有男女小學校係附設福音堂内去歲因某項問題未曾開課今歲仍擬招生授課（七）天主堂内附設有小學一所尙未招生（八）安息會福音堂附設有小學校一所收容學生數十人（九）道院附設貧民學校一所學生約近四十人學費及操衣書籍等完全由校内擔任（十）河北國民高初兩等學校一所屬靈　南四區校長爲高東平此校開辦較久約與本鎭國民第一同時外有前蚌關稅務總辦唐家驥以某項關係擬創設甲種商業學校一所雖有此呼聲但未實現又聞鳳陽關監督汪彭年擬在該關工振項下提取數成設立商業中學曾具文呈部一面並在本鎭相度地勢籌備校址已奉部令囑與防災委員會接洽究不知是否能成也 
[各省敎育界雜訊]  
　　魯省籌辦平民敎育去冬中華敎育改進社在北京開平民敎育研究會時山東出席代表爲前敎廳第一科長熊冠民氏會議結果指定熊氏及濟南正誼中學校長鞠思敏爲山東平民敎育籌備員熊氏回省後適值敎廳易人熊氏亦連帶去職又爲年假期間敎育界人士多半回籍度歲事遂擱起陰曆新年後該社又迭函敎育界催促成立平民敎育支會分會省垣各校校長以事關重要迺於今日（二十日）假省立第一師範學校開會討論各校長到會者二十餘人討議結果除俟省議會常會時請求其將十三年度預算内將平民敎育經費增加外并推定農事校長郭次璋·商專校長朱笙甫·省立一中校長完顏祥卿·省立一師校長王世棟·省立第一女師校長曹子崮·競進女學校長張印千·及熊冠民鞠思敏二人爲起草平民敎育章程委員一俟章程擬定後即公函全省各縣敎育機關成立分會以督促平民敎育之進行散會後并相率赴財政廳催發各校積欠經費 
　　九江三中校舍遷移學宫九江第三中學校舍爲前清濂溪書院舊址現因學生班次逐年加增不敷應用該校校長胡昌鶴前以學宫寛闊遷入甚爲相宜呈請撥用省署當訓令潯陽道尹飭查後旋經該縣勸學所長徐庭蘭敎育會長馬祖楨呈報謂該學宫現已空出撥歸該校並無窒礙惟民國元年曾經縣議會議决撥洋千元修理預備開辦工廠至今尙在停頓之中該校旣已需用但現在校舍係五縣公有似應責成該校長於遷入學宫後若干年將原有校舍退還云云潯陽道尹據禀後即轉呈省長核示業已指令照准 
　　鄂敎廳籌設盲啞學校湖北敎育廳以盲啞雖各缺一部分機能苟施以相當補助敎育亦可化爲有用現已决定在武昌籌設盲啞學校一所俾一般廢棄之盲啞少年入校肄業以廣敎育 
　　鄂敎廳發表大批視學員湖北敎育廳以各校寒假已滿各屬開學在即因將新任之視學早爲確定已於十七日將其姓名榜示如下劉化西武昌程在仁江陵朱紀祖嘉魚石柱黃陂劉杞沔陽蕭仲鏞羅田張文炌黃岡徐承鼎宜昌李炳蔚鍾祥李惟醒棗陽徐濬明鶴峯周炳隕西劉繹祖巴東余祖培通城紀官應城張麟均縣戚振南房縣張四宜都陳光瀛建始尹懋崧代理恩施 
　　鄂城促進職業敎育鄂城職業敎育不甚發達推原其故良由經費缺乏刻得確實消息敎廳最近通令各縣知事提百分之二十學欵專辦職業敎育以裕民生 
　　杭縣參事會籌敎育費杭縣敎育經費每至陰曆正二月間因錢糧停征縣署不肯墊發上年由參事會向財政廳借洋一萬五千元迄今尙未歸還本年春季又届困難情形幾與上年無異復由參事會邀請程紫縉·祝星五·顧子才等諸紳向財政廳請撥欵二萬元以濟二三四等月分經費聞已得張廳長面准令縣照撥敎育界聞此消息咸抱樂觀 
　　清江浦各校定期開學此間中小各學校以寒假期滿特定期先後開學省立六師三農及私立成志初中各校均定期二月二十五日繩武初中定期二月二十二日至城廂各高初級小學校均定期二月十八二十等日所有揷級新生均經分别試定矣 
　　淮陰三農開辦平民學校淮陰江蘇省立第三農業學校近見平民敎育爲當務之急特在本校附設平民學校一所遍貼招生廣告校名爲三農附設男女平民夜校宗旨以敎平民識字及普通知識爲主報名期自本月十日起二十九日止學生資格不限男女兼收名額暫定五十名俟遇必要時推廣年齡不限老少但不滿八歲之男女不收學費免收且書籍用品一槪由校供給上課期定三月五日授課時間爲每日下午七時至八時星期照例給假報名處在黃河灘農塲校址孫家大莊三農本校 
　　揚州惠貧農化院開學預誌北門外紅葉山莊之西惠貧農化院爲田榮臣周俊丞丁棟臣等組織院址已有一部份落成招來院生四十餘名訂期二十三日開學課程悉仿初級小學敎授兼授農事智識除前次推定陳臣朔爲名譽院長丁敬臣田榮臣爲正副院長丁久安爲事務主任外昨（二十）復推丁棟臣任院監周俊丞爲敎務主任尤懋堂吳孝通沈雨人程書屏等五人分任各科敎員至農事實習塲所極形廣大將來募有的欵即仿貧兒院辦法實行敎養兼施 
　　南京女子職業敎育傳習所之開辦中華職業敎育社代辦之南京女子職業傳習所業已籌備就緒分職業普通二科職科爲織巾織襪縫製三種普通爲國語算術常識三種聘定潘璧如女士爲主任定於三月二日招生五日開學不收學費并給津貼該所并設一指導會請敎育實業兩廳長及職業敎育社黃任之楊衛玉南京敎實聯合會黃竹銘王成璋孫闓仙諸君爲指導員附錄該校簡章如下（學額）一百名（資格）身體健全品行端正年在十二歲以上四十歲以下略解字義者爲合格（學科）分職業普通二科（一）職業科暫設織襪織巾縫製三種（每人至少選習二種）（二）普通科國語算術常識三科（均須學習）（年限）一年畢業（畢業後紹介相當職業）（待遇）學費不收工作優良者每月分别給與奬金（學習二月後）（招考期）三月二日上午九時（陰曆正月二十七日）（校址）南京門西倉頂積善堂舊址（附則）三月五號上午即陰曆二月初一日開學 
　　常熟市董事敎育會議海虞市董事會前日在會元坊開會列席者屈嗣奎等五人適過半數由屈主席議决各案錄下（一）市鄉敎育欵責任問題案議决本市劃分學欵於十三年二月一日起由本市辦理以前統由敎育局負責（二）發放學欵日期案議决發放學欵在本月底（三）向敎育局辦理交代案議决於日内向敎育局辦理交代癸亥附稅及各項敎育雜捐逕向縣署具領議畢散會 
　　無錫青年自治會義校開學·無錫天上市堰橋鎭青年自治會續辦之義務夜校於昨日（二十一日）舉行始業禮共有學生二十餘人由華萼君述始業辭由敎員胡寳三等致勉辭並由胡雨人君演說而散 
　　蘇州發展平民敎育計畫平民敎育籌備會幹事晏海初昨日（二十一）上午由滬來蘇即與會内諸君交換意見午後四時叙餐即發表以後設施方針照錄於下（一）目的（甲）本期定招男女學生約一千四百人一千人畢業（乙）學期定三月三日起七月一號止（二）徵求敎員法（甲）個人接洽（乙）在各校開會徵求（丙）開各校敎員聯合會注意點（甲）須與敎員訂立合同（乙）敎員須具有相當資格（三）徵求視學員其職務即審查敎員是否採用統一敎授法（四）敎員與視學聯席會議每月一次（乙）以上會議資料（甲）交換智識（乙）改良敎授法（七）校數支配（甲）幻燈學校四班每班二百人計八百人（乙）課本學校二十班每班三十人計六百人注意點（１）每校須有一管理員（２）每校須有一主任敎員（３）每校須先塡寫調查表一紙（４）幻燈學校須（一）大課堂（二）電（三）幻燈（四）在一里有學生二百人（五）附近有助理敎員（八）招生方法（甲）開全城學生大會招募招生隊及演講隊（乙）預備入學願書（九）組織幹事部 
[浙省長張載陽回杭]  
　　不復在籍守制 
　　浙江省長張載陽在籍守制之志爲盧督辦曁紳耆敦勸業已打消二十二日下午由曹娥乘輪到蕭省署衛隊預在西興迎迓並由江干警署派警在船埠招待各師長廳處長曁省議會省敎育會省農會總商會領袖曁耆紳多人原擬赴三郎廟迎迓旋因天雨連綿張氏尙在守制相見須行大禮遂由杭縣陶知事通函各機關團體改在新市場井亭橋張公館於本日下午二時齊集慰唁 
　　尙有要聞及地方通信轉入後頁 
 
 

Page 12

 
 
第一萬八千三百十二號;中華民國十三年 西曆一千九百二十四年二月二十三號
星期六 * *國内要聞二 
[南京快信]  
　　吳毓麟由洛來電報告接洽事畢凖明（二十三）日專車來寗齊杜均已派員赴浦站守候迎迓 
　　來寗參與路警會議之各省代表已陸續報到王承斌昨又派周副官來寗惟須俟吳毓麟到後始能開議 
　　齊接曹電特派李榮殿赴津浦沿線檢閱軍隊齊即轉電駐防各軍查照招待接洽 
　　津浦路局於浦站設立路警敎練所一處令各路警輪往肄習三月畢業刻已開學 
　　齊於昨（二十一）晚八時邀韓省長並召財政廳長在巡署續議籌畫軍餉事宜 
　　齊循舊例派人分赴各要塞檢閱防務所有派往鎭江蘇州無錫江陰等處檢閱員已乘滬寗車首途 
　　蘇省捲菸特稅刻仍賡續進行寗垣徵收局昨又通諭各菸商速購印花免被查罰 
　　虞洽卿昨日來寗晋謁韓省長磋商上海徵收捲菸特稅後由菸商籌認敎育經費事宜 
　　鎭江關監督賈士毅昨謁韓省長秉公與駐鎭英領事交涉扣留紙烟事件 
　　省委丁銘忠赴贛調查捲菸特稅徵收情形已首途 
　　南通警察局長唐愼培昨電省廳報告辦理該縣菸商抗納捲菸特稅情形 
　　蘇州振興電燈公司股東聯合會昨電兩長否認部省兩委仲裁案請將前令收回成命 
　　蘇常鎭守使曁蘇常道尹會呈兩長振興電燈公司歸併蘇州電氣廠全部業已結束 
　　省署准財部咨請飭屬禁售火硝韓省長即通令各處查照辦理 
　　金山縣知事鄧昶因丁艱開缺昨該縣公民高燮等數人電懇省長令春奪情留任 
　　皖省第四旅長高世讀·四省剿匪副司令史俊玉昨由安慶乘輪來寗竭齊後即轉津浦車赴蚌 
　　本日齊巡閱延見留美法學碩士張銘暢談實敎政策救國並贈張碩士所建天長公園圖書館楹聯 
[杭州快信]  
　　二師砲兵隊出發衢防在即已雇江干民船四十五艘開始運輸 
　　平陽東門爲往來温處兩屬及通達閩省要道現由該邑紳商呈准温防郝總司令酌派第一團二營馳往塡駐 
　　錢業新正開市因粤毫充斥將銀角分雙單定價市上單角愈形減少零星買賣頗感不便 
　　杭州光華火柴公司在滬訂購鹽酸加里十七萬斤已奉何護軍使咨請陸軍部核給護照一面咨關騐放 
　　盧督委陳納朱有章充一師司令部軍醫錢達徐潮枚充該師騎兵營軍醫褚鳴盛沈鶴汀充該師砲兵團軍醫 
　　婦孺救濟會由陳誾項藻馨潘炳南等發起組織現定二十四日下午假杭總商會開成立大會選舉理事 
地方通信 
[蘇州]  
　　山塘裕源順之火警昨日（二十一）下午三時三十餘分山塘星橋裕源順紙店不戒於火一時火勢熊熊當經消防隊及各龍社到場竭力施救始得熄滅計共焚去六七間云 
　　縣議員請禁紅燐火柴已實吳縣縣議員宋銘鋆江維祺等鑒於紅燐火柴行銷蘇埠後頻年以來當地愚夫愚婦因顚沛失意吞服紅燐火柴畢命者不知其數故宋江兩議員爲維持人道主義起見近曾乘縣議會開臨時會時提出勸告當地各火柴廠改製黑頭火柴一面嚴禁各店舖銷售紅燐火柴之議案茲悉縣議會議决該案後已咨縣　予執行吳縣郭于埜知事據咨後日昨一面已函請蘇州總商會轉函勸告本埠鴻生爕昌等各火柴廠勿再製銷紅燐火柴一面已咨行縣警察所通令各市鄉警察分所分駐所並發布告數十張飭屬嚴禁境内各烟紙店銷售紅燐火柴以維生命而重人道云云 
　　蘇常錫捲烟業聯合會議吳縣區捲烟業烟兌公會因業外承辦吳縣區捲烟稅之殷芝香有於日内開徵捲烟稅之說故該會現特於昨（二十二）日下午三時邀集武進無錫等　捲烟同業代表及本埠城内外捲烟烟兌同業在護龍街察院塲口大關帝廟該會事務所内開臨時會討論吳縣武進無錫三縣捲烟烟兌同業合組聯合會反對業外認稅及開徵捲烟稅等各案 
　　違令私售奬劵之拘罰蘇警趙廳長以自奉到省令飭區禁售各種奬劵後蘇城内外邇來仍有私售奬劵情事故警廳近又續令各區一體查禁違者拘罰云云茲悉閶胥盤區警察署長袁孝谷訪悉境内閶門探橋堍李源昌烟紙店舊曆新年以來私售奬劵營業頗盛因是該署長於前日（二十一日）下午四時親率長警前往李源昌搜查當塲果被抄出奬劵百數十張拘獲該店經理王某人證一併帶署解廳訊罰云 
[常熟]  
　　訂期會議南漕水利沙洲市闢河案前經孫省委與趙知事據實會勘呈省請示縣署昨奉督省會銜指令云會呈及圖均悉省庫無可借墊候令沙田局派委嚴催福利公司從速繳欵以資應用仰即轉函該委員一體知照此令縣署奉令後分函農商敎育水利研究會四法團訂於本月二十三日到署會議進行辦法 
[無錫]  
　　糧食公會成立大會無錫糧食公會昨日（二十二日）下午三時半假火車站下救火聯合會内開成立大會到會員及來賓三四百人單紹聞爲主席吳邦周爲紀錄茲錄其開會秩序如下（一）振鈴開會（奏樂）（二）會員入席（三）來賓入席（四）主席單紹聞致開會辭（五）陶冠時代表會長報告經過情形（詞長不備載）（六）來賓秦效魯孫葑青顧彬生周含茹等演說（七）主席單紹聞致答詞（八）振鈴散會（奏樂）（九）全體攝影（十）叙餐賓主盡歡而散 
　　呈請取締紅頭火柴無錫律師張桐以紅頭火柴含有黃燐毒質偶一吞服即遭斃命即就本邑而論去年冬季已發生侯聽生尤黃氏韋朱氏三人毒斃案言之實堪痛心特於前日（二十一日）具呈縣署請求轉呈省署通令各縣迅予嚴行禁製禁售以保民命而除毒害 
[鎭江]  
　　催各鄉董設保岸分會丹徒縣翁知事有成近奉江蘇防災會馮會長函催飭屬沿江各鄉趕組保岸分會翁知事即於日昨（二十一）分别訓令沿江各鄉董仰即立遵前令趕將該鄉保岸分會尅期成立具報事關防災要務切勿延誤云云 
　　責成鄉董恢復善舉丹徒縣屬辛豐鄉保嬰局光緒初年諭董辦理光復後局董無人暫由袁姓經管於民國十一年八月間因受各方攻訐停辦本年公民孔慶年等呈縣請令責成該鄉董朱錫珍設法恢復聞已令朱董辦理矣 
　　市區吳董一再被控丹徒城廂市第一區區董吳恒齡自被舉出後即有公民何開甲以吳平素行爲有喪資格呈訴縣署轉市議會查議復奪在案昨日（二十一）又有公民陳廣宏陳明載楊瑞章等繼續聯名指控聞翁知事復轉市會議覆以便核辦云 
[揚州]  
　　安徽同鄉開會安徽旅揚同鄉會於昨日（二十日）下午四時假花園巷公學内開第十九届春季大會討論會務進行關於改選問題因會員出席人數無多不克選舉决由徐公時·許樹滋·蟬聯會長任務 
　　函究私拆郵袋揚州郵政局昨（二十日）函江都縣署謂一月三十日因運河阻凍派差押同小車載運郵件送往寳應行至昭關壩改僱民船運往高郵及抵寳應查知少去郵件一袋連夜回途尋覓船户趙世亭·追出郵袋察看已被開拆照單查點郵件幸無短少當經呈請管理局核示刻奉回文以船户開拆郵件有犯刑章若不依法懲治不足以彰法紀而儆效尤爲此函請提案訊究 
[清江]  
　　縣委相騐之波折淮陰縣公署日前據五市劉皮鎭民人孫毓順訴報伊堂弟毓波於去歲陰曆臘月二十八日因向大興莊保董張伯衡索欠地價互相口角被毆受傷延至本年陰曆正月初五日因傷身死報請檢騐伸雪等情朱玉峯知事因鄭承審員假歸當委委員徐起帶同書記檢騐吏前詣該處相騐乃據檢騐吏曹永煒騐報該死者並無傷痕徐委員返署後事主孫毓順不服特呈控該委員曁檢騐吏等得賄埋寃請予鄰封復騐朱知事據呈後以案情甚重未可忽視茲於本月十九日親帶書記檢騐吏復詣相騐究竟該死者有無傷痕以憑核辦 
[徐州]  
　　西南鄉發現牛瘟縣城西南漢王鄉一帶近日發現牛瘟附近耕牛日有死亡聞西至蕭縣南至宿縣亦有此項牛瘟若不及早預防任其蔓延殊爲農業之隱憂也 
[甯波]  
　　平陽輪遇險餘聞甬埠寳華公司之平陽輪於十七日在六横雙岐港觸礁一節已詳誌本報茲又探得平陽輪觸礁之原因實係當日該輪司機者因酒醉不能起牀託船員張某代行職務張某不諳航綫是以觸礁云又聞該輪旅客台人李光正等自遭險後狼狽至甬已聯名籲請台州旅甬同鄉會轉向該輪交涉給還船資賠償行李云 
　　甬埠華洋義賑會十一年份之收入額甬埠華洋義賑會昨將十一年份報告卽就分發各辦賑人員茲摘錄其各屬收入欵項如下（一）舊寗屬共收洋二十四萬三千四百八十四元九角四分二厘（二）舊紹屬共收洋五十八萬二千零三十元零一分八厘（三）舊台屬共收洋二十八萬三千六百八十一元五角四分五釐（四）舊温屬共收洋八萬九千三百零八元零一分九釐（五）舊處屬共收洋二十萬零二千五百二十四元二角一分以上均係現欵 
　　東湖添駐保安隊寗波警察廳以鄞東匪氛不靖四處搶刦非添駐警隊不足以維防務特於二十日午前飭派保安隊徐總隊長督率隊員及保安警兩棚由江東雇船前往東湖常川駐紥 
[杭州]  
　　擊斃嵊縣悍匪王四弟嵊縣廖知事電報浙江省公署云省長鈞鑒竊職縣自辦勦撫以來其抗不投誠之匪首以王四弟即世弟一股爲尤悍從前西南兩鄉平義方昇柏源白鶴長樂開元太平輔仁雨錢等區房屋被焚數百所良民被殺百餘人擄贖亦不計次數去年八九月間追捕嚴急該王四弟逃往上海現又潛回結夥三十餘人匿居西南兩鄉交界處之石塘内希圖復肆焚擄經知事派探偵實即禀承伍司令密飭裏南鄉民團團長周佑民帶隊前往搜捕據報於本月八日上午果相遇於石塘灣内之雄鵝登大山處所王四弟率匪二十人人身先手持木壳槍向下猛力射擊團兵隱身坑下伏擊相持二點餘鐘被團兵張玉法擊中匪首王四弟立時倒地同時匪夥史根昌一名亦被團兵蔣永榮開槍擊斃其時甘霖鎭之陸軍與上路西之民團均開槍麕集該匪等遂四散竄逸同日該團兵又拿獲該股匪夥張運樟一名解送來城該匪中途跳水圖逃幸被團兵追擊斃命業經派員分别騐明各匪屍身塡具騐斷書並拍照在案除呈請司令官將該團兵等特别給賞以示鼓勵一面仍飭各團隊嚴密勦辦外理合將擊斃匪首王四弟一名並匪夥史根昌張運樟二名代電呈請鈞長鑒核施行實屬公便 
[海寗]  
　　斜橋居民歡送警察所長斜橋警察所所長沈芾朱此次奉令調省遺缺遺端木祥到斜任事於前日交替沈芾朱在斜數載辦事公正頗受地方信仰與士紳尙稱融洽故昨日回杭有商會區敎育會農會合贈大紅緞幔一幅以黑絨製成「愛如冬日」四字以誌去思昨晚沈君乘杭滬快車旋杭臨行時站上鞭砲之聲不絶於耳送行者達百餘人頗極一時之盛 
來函 
[鎭江自强報編輯童西蘋來函]  
　　敬啓者讀二十一日貴報鎭江通信載新聞記者公會將開成立大會一則内有列鄙人名爲審查員之事殊爲駭異查鄙人供職自强報館並未預聞新聞記者公會事用特函陳眞相希刋來函以昭核實順頌撰祉鎭江自强報館編輯童西蘋謹啓二月二十二日 
 
 

Page 13

 
 
第一萬八千三百十二號;中華民國十三年 西曆一千九百二十四年二月二十三號
星期六 * *本埠新聞 
[省敎育會爭廢電報電話密約]  
　　請全國國民協力抗爭 
　　江蘇省敎育會致全國國民通電云各報館轉全國國民及江蘇父老均鑒交通部敷設全國及滬寗長途電話一案歷年來以傳聞有與日人密訂借欵之黑幕迭經抗爭本月十九日新聞報載電報借欵密約之内容一節申報披露電報電話兩種日金借欵合同全文其電話借欵第四條載明之擔保品（一）甲（即交通部）所管理之各電話局·及各長途電話現有及將來擴充後之全部財產並其收入及營業權（二）現在已設立之無線電臺吳淞·武昌·福州·張家口·北京·六處並其收入（三）價值日金五百萬元之國庫證券電報借欵第八條載明之擔保品爲關於中華民國政府全國有線電報之一切財產及其收入益足證明交通部敷設此項長途電話即係履行電話借欵第四條第一欵之規定適據江蘇省長公署函以交通部咨詢本會謂長途電話案與日人密訂契約究竟有無證明業已據此函復文曰接奉大函准交通部咨詢問敝會謂長途電話案與日人密訂契約究竟有無證明屬即函復等因查此案於本月七日奉函前因經於十一日奉復以十二年十二月二日申報載財政部公債司編内外債欵表披露電信借欵名目請轉咨交通財政兩部宣布此項契約在未宣布以前並請令行滬寗長途電話經過各縣仍將此項工程停止進行以保主權度已早邀鈞察一面並先經敝會多方委託京内外同鄉調查實情但報告不一其詞或云此項電信借欵之前尙有民國五年之短期電話借欵或云民國七年有電報電話兩種日金借欵均以全國已設未設之全部財產及其收入營業權作抵其損失主權之重大所報告者大致相同正在續行調查間本月十九日新聞報載電報借欵密約之内容一節申報且披露兩合同全文條欵分明且有訂立合同之年月核與各方報告相符詳加研究則電報借欵合同第八條·及電話借欵合同第四條之擔保品一以二千萬元之日幣一以一千萬元之日幣斷送全國現有及將來擴充之一切電政交通主權喪心病狂寗有甚於此者從前各團體所以阻止全國長途電話·及滬寗長途電話之建設者以飫聞早有此項合同之密訂此後多一建設即多損一分主權故寗犧牲交通事業之利益以保主權也乃查交通部總次長復省長函尙稱調齊前後案卷詳加審閱深知此事内容實無與外人方面訂有何項密約及損失主權等語此雖係前任部長部員舞弊行爲或非現任總次長所能覺察可見部員弊窟已深總次長如係被朦實已大受愚弄如或知而不究扶同隱徇則不惟欺罔國民抑且欺罔疆吏凡屬握有主權之國民自應同負糾察之責現交通部隱匿電話合同履行該合同第四條第一欵於簽訂華盛頓條約之後不惟斷送江蘇地方主權且違反國際義務將來必生重大交涉如日美對於無線電臺之爭議奉函前因用再詳復應請迅電交通財政兩部將舞弊部員依法究辦並依據華盛頓會議條約責成原訂合同之人將違反國際義務之借欵取銷以稍减其賣國之罪並將七年所訂兩合同係何人簽訂及五年短期電話借欵合同原文及其用途一併詳細宣示並請根據上述緣由重行通令滬寗長途電話所經過各縣在此等合同未廢以前切實阻止進行以保全國主權而重國際信義省長爲鄉邦服務幸勿再有遲疑實所切禱等語合亟通告應請協力抗爭一致主張取消秘密借欵合同以圖補救即希公覽江蘇省敎育會謹啓二月二十二日 
[何護軍使致韓省長之函電]  
　　爲閘北水電廠事 
　　函紫石仁兄省長大鑒閘北水電一案昨准大咨並銑電陸君伯鴻回滬又展台函確認商辦始終不渝囑由鄙人繼續擔保惟仍須省會議决等因查閘北水電供不應求人民感受痛苦事實昭著無可諱言加以租電合同行將期滿外人藉端要挾勢所必然省中財政困難無力整頓是以地方商民一再呼籲主張商辦藉以維持水電事業保全地方主權正在積極籌議進行之際省中忽有改組委員會辦法地方人民益滋疑慮以爲委員會仍係延長官辦之變相毫無俯納輿論改歸商辦之决心民氣激昻幾釀事端以致委員會不能接收相持多日益難解决其時張實業廳長奉委在滬辦理此事傳述尊意極端主張商辦並申明委員會之設立即係改組商辦之過渡辦法囑由鄙人設法疏導袪除誤會鄙人因尊意旣主商辦是與閘北商民要求原出一轍特在本署邀集張實業廳長張委員長等與閘北公團代表徐春榮等公開會晤溝通意見張實業廳長即席宣布全權代表省長决歸商辦張委員長同時亦有堅决之表示而公團方面尙不敢深信嗣經張廳長·張委員長·同請鄙人代爲擔保在座諸人均可作爲公證公團方面亦視鄙人一言以資取信故不得不勉爲擔保俾委員會早日接收積極籌備商辦以慰閘北商民之望當時張實業廳長並無尙須省會議决之語現在委員會接收多日而尊處忽有此保留之條件連日接各公團函電紛向鄙人質問擔保之責殊覺無以自解今讀尊函仍囑鄙人繼續擔保以前旣未能踐言以後將何所取信總之鄙人對於此事原以救濟人民痛苦挽回國家主權爲前提改良水電必歸商辦已爲事實之所趨輿情迫切務請特予注意毋使鄙人失信於閘北商民而此案糾紛亦可早日解决則幸甚矣謹佈腹心諸希亮察祗頌台綏愚弟何豐林拜啓二月二十一日 
　　電南京韓省長鑒水電廠案迭接函電咨復均經照轉頃接旅京松屬京官陸定·高旭·孫熾昌·錢桐·謝永炘·吳修源·等電稱閘北水電一案關係地方主權人民痛苦至爲重鉅自應改歸商辦以資維持而期發展現聞韓省長贊同於前又懷疑於後事關地方電業應以地方爲前提務祈貴軍使主張公道迅與韓省長竭誠接洽務達商辦之目的實紉公誼專此電達佇候明敎等情相應轉陳至希察照爲荷何豐林箇印 
[七團體公函水電商辦籌備處]  
　　請答三條議决案 
　　閘北十一路商界聯合會·閘北八路商界聯合會·閘北商業公會·上海商業維持會·江淮同鄉會·江淮公所·滬北醫藥研究會·等七團體爲水電改歸商辦案問題特聯名致函閘北水電商辦公司籌備處其文如下 
　逕啓者竊以閘北水電改歸商辦一案糾紛迄今尙無結果謠諑之來百辭費解敝會等近據各會員提案質問畧以水電一事關係居民飲料商人負擔主權外落痛苦日深且因官辦之不能改良省商合資復難於成立故吾人根據省議會議决以求解除常日痛苦而保國有主權查閘北各商聯會爲閘北商人所集合江淮同鄉會爲閘北佔多數之居民所組成對於水電之良否不啻切膚之利害故於力爭改歸商辦尤具奮鬥精神前此勸阻委員會即爲根本贊助之明證一秉至公並無絲毫權利思想此可見白於閘北商民居户者乃議員朱紹文前上省長書謂今之對於水電廠抱有目的者多從商辦則必達後三者之目的即（一）有賤買貴賣坐享厚利爲目的者（二）有以爲人作倀取得乾股爲目的者（三）有以賄賣該廠取得重資固植惡黨生心害政爲目的者又謂商人賤價取得一反掌而可獲重利勢必出於轉賣國人不能出善價勢必隱吸外資云云本月十七日該朱紹文復登廣告大放厥詞公然誣以行賄稼以長惡並有「而必遮遮掩掩使公團冒事不干已之嫌」等語本會等旣爲商與民之代表對本案關係之重利害之切尤非其他慈善機關·公益團體等所可藉詞諉謝本會員等爲全體名譽計爲人民痛苦計爲將來利害計用敢竭誠提案（一）對外須本一致精神務達改歸商辦目的以解除人民痛苦（二）對内應整飭其根源清剔其利弊固不可因謠諑而動心亦不應安緘默以招謗夫官廳以保民爲責者省辦之結果乃如彼商閥以專利爲務者各方之揣度又如此公團等旣力爭商辦於前則應防維情弊於後前日江淮同鄉會致函水電商辦公司請其宣布各項帳略實爲止謗要圖不如此不足以闢行賄謠言不足以達商辦目的更有進者今日之推翻省辦進行商辦原所以脫除居民痛苦减輕商人負擔並前此迭據商辦公司宣言謂該公司爲地方團體所組織則本會等將來即應負進行上一切責任試問目下之各本會對於商辦公司之内容是否澈底明悉對於將來商辦之成立是否能保證必可解除居民痛苦減輕商人負擔永不發生省辦時弊害與夫朱紹文等謠謗之各點是應請集會討論詳加研究根本解决云云均各異口同詞各據此敝會等當經聯席討論之下决定辦法如下（一）請依期將帳略答復江淮同鄉會先闢行賄之謠而破各方疑竇（二）敝公團等設督查處於水電商辦公司凡公司中一切進行及各項帳欵均得參預查核應即行成立如今日公團之對省辦委員會設監察處相同以免冒事不干已爲人作倀圖得乾股之嫌（三）對内旣無隔閡對外即可一致進行力爭商辦務達目的而後已以上三項至希貴籌備處察照於三日内答復時機緊迫無任盼切此致閘北水電商辦公司籌備處（具名團體如上從略） 
[浙江捲菸稅交涉之函件]  
　　美領事致浙交涉員函駐滬美總領事克能海致浙江交涉公署函云逕啓者浙江捲菸特稅發生各種問題自敝國舒公使赴杭以來迭經商議上星期台駕蒞滬又將所擬解决辦法列單交存敝署在案查此項問題業與各美商烟草公司代表逐條討論並經表决意見茲特爲貴特派交涉員陳之（一）則浙省捲菸特稅有違定例蓋其性質乃洋貨將約章應繳各稅餉完納後所重徵之稅故也其他種種爭執問題皆由前項違例捐稅發生此乃本總領事之所欲再爲聲明者也浙省長官以一己之見解釋約章並不商諸有約各國或竟將有約國意見置若罔聞似此行爲殊屬有乖國際義務在世界眼光中與貴國信用不無影響而華會所訂關稅曁領事裁判權各規定貴國實收效果之期恐將因此而遲延矣且貴國長官將中外已訂神聖不可侵犯之約章日事玩忽而不履行安冀各國再與貴國訂立新約乎爲今之計解决之法莫若將違例菸稅取銷則凡因菸稅發生種種問題轉瞬間自行解决矣倘浙省長官以浙省人民所納菸稅應撥爲省立各機關維持之用浙省當咨會中央政府一面勿再違犯國際約章俾得達其目的（二）洋商在内地有暫租棧房堆存貨物之權一節勿庸再議蓋以此項權利不特爲條約所規定即貴特派交涉員所擬辦法清單内亦已承認故也約章旣註明不得懸掛行名則洋商自不得請准懸掛招牌（三）所稱大美烟公司在餘姚設棧一事大美仍謂此處並無本公司棧房旣係如此則亦勿庸置議此處果有棧房懸掛大美行名必係他人擅設無論啓封抑仍封閉與該公司以及本署均不相關（四）貴特派交涉員所擬辦法清單第二欵關於各烟草公司内地營業法則謂地方長官以烟草公司不得將存棧貨物開拆箱盒不得零碎銷售又不得雇用華人肩挑船販零售捲菸總而言之烟草公司無零售紙烟之權即批發交貨亦祇以原箱原盒爲限查洋商前赴内地營業法則約章並未詳細規定因其無詳細規定明文故此節仍係一可以爭論之問題本署以當時立約者之意非令洋商得在内地設立貨棧使用游船藉以零售貨物乃使洋商有將貨批發與華商之權然以紙烟一項而論據各美商烟公司聲稱華商業此貨者類多小本經營所購貨物應否認爲零售抑或批發殊難决定貴特派交涉員對於此節所擬辦法今若贊同則日後紛爭在所不免而各方面煩勞恐亦無底止矣但浙省苟無捲烟特稅則此節自不成問題捲菸特稅對於洋貨旣不合例則最簡單解决之法莫若即將此稅取銷浙省長官果必繼續徵收亦祇可向貴國人民貴國貨物一方面實行對於外人所有約章許可之權利不得有干涉或限制行爲此乃本總領事所堅持者也（五）至於花旗烟公司華推銷員在寗波寗海各地竟被監禁一事日前雖有釋放之說目下仍然在押相應函祈查照再者咸豐八年中英條約第九並十三兩欵載明洋商可雇用華人不得限制妨碍今將前項推銷員監禁是侵犯條約特許之權利查現時在押者即在寗海被拘之石德銘以及在寗波被拘之李世榮張安甫胡海楚四人目前種種糾葛方待磋商應希迅予轉飭寗海寗波各處該管地方官將以上推銷員即行開釋嗣後不得以此種理由再行逮捕俟中美兩國官員雙方議定如何解决後再行照辦貴特派交涉員與該管官員磋商後浙省長對於此項問題將來擬執行之態度如何仍希早日賜覆示知是所至盼 
　　浙交涉員復美領事函杭州特派交涉員王豐鎬答復美總領事函云（一）捲烟特稅係屬入市後徵諸一般消耗者前此疊經聲明在案查中國關稅須受約章協定乃前清初締約時之誤點敦重友誼如貴國者當知中國雖改造共和而仍履行帝國時代與友邦締結繆誤之約章爲共和人民所深感之痛苦然約章所載僅止於關稅及内地之厘金固未嘗及於其他各稅以至世界所通行中國前此未有而今日當施行之新稅且捲烟非盡洋貨其十之六七爲在華製造品所用烟葉亦多華產本無關稅之可言洋商從租界製造廠輸入内地不由輪運遂將子口半稅亦盡行避去固不能盡謂爲已將約章應繳各稅完納之貨也據此理由當認特稅爲入市後徵收之奢侈品消耗稅係爲另一合法新稅與厘金有别且係中國自有主權毫無侵犯約章之嫌貴國與中國邦交及兩國間人民社交當求諒解（二）已得貴領事諒解毋庸再議（三）已承證明大美公司無在餘姚設行之事則餘姚之大美公司自係他人擅設足見奸商假冒洋商牌號常有其事中國官廳自當按法處理（四）貴領事以當時立約者之意非令洋商得在内地設立貨棧使用遊船藉以零售貨物乃使洋商有將貨批發與華商之權主張極爲公道至堪欽佩惟貴國各烟公司聲稱華商多係小本經營所購貨物應否認爲零售抑或批發殊難决定一節其言尙非確當查烟公司之貨均有整買華商承受販運再由整買華商分售於小本經營者此爲烟商習慣辦法行之多年有利無害惟近年烟公司每直接用遊歷之船載烟入内地零售或直接雇用華人肩挑入市零賣此法行後各整賣華商利益損失且有怨言推原其故蓋由華商南洋兄弟烟草公司創行此法於先各洋商公司因商業上競爭乃不得不效法於後殊未知約章旣有規定洋商與華商自有分别也今南洋公司所出遊船肩擔均已貼用印花洋商公司果委托整賣華商代爲倣效則在商業上並無出入可以不生疑慮否則雖無特稅問題洋商在内地倣效南洋公司辦法仍屬違約亦應禁止（五）中英條約第九欵係指持照前往内地遊歷之人爲便其行李起見可以雇船雇人至通商仍須持有子口單方得入内地遊歷護照不得通用舊案具在中英條約第十三欵係指勷執工藝而言均無可以雇用華人入内地零賣之規定今各公司所立推銷員名目實係代替洋商在内地零賣其流弊並小民生計而奪之即無特稅問題地方官不能不加禁止至花旗公司認石德銘爲其所雇之推銷員另有問題當專案函復其李世榮張安甫胡海楚三人據分局電稱業經了案釋放 
[淞滬港務局章程草案]  
　　吳淞商埠局張督辦於本年一月八日爲淞滬港務會議邀集全體代表在上海交涉公署會議根據原案參以地方官紳意見及各國公使條陳曁港口技術委員會報告書所擬計畫議决淞滬港務局章程草案計分六節十八條當由商埠局呈准主管部署施行茲將草案照錄於下（第一節）（宗旨）（第一條）本局以辦理改良淞滬港口工程事宜期發展航業商業爲宗旨（第二節）（組織）（第二條）本局採用委員制設委員長一人由中央特派綜理本局一應事宜（第三條）本局設委員六人輔助委員長處理局務由左列各員充任中央主管部署會同呈派熟悉工程者二人特派江蘇交涉員一人滬海道尹一人江海關稅務司一人江海關理船廳一人（第四條）本局設秘書二人會計員二人由委員公同議定請委員長派充辦理文牘會計事宜（第五條）本局設總工程師一人副總工程師一人由委員公同議定請委員長派充承委員長之命辦理工程事務（第六條）本局設諮議會以左列各團體推舉之諮議員十一人組織之上海總商會推舉二人上海寳山兩縣商會各推舉一人上海寳山兩縣除商會外各法定團體每縣公同推舉一人上海外國商業各團體公同推舉五人諮議會之職務在考查港務之進行及各項工程之經營與管理并得陳述所視爲正當之意見爲便於諮議會執行前項職務港務局應供給關於工程計畫及財政上之一切消息在委員長派總工程師之前應先將擬派總工程師之學識經騐諮詢該會諮議會對於港務局執行工程及財政有不滿意時可聲叙理由得該會過半數諮議員之聯署請委員長集議考量（第七條）本局爲集思廣益起見設參議若干人（暫不定額）以地方官署·及商埠·市政·曁其他有直接關係之行政機關代表由委員長聘任之（第三節）（範圍）（第八條）暫定港務範圍自浦東楊思橋浜口與浦西對岸作一直綫與江成丁方由該綫起至黃浦江口止其因辦理工程之必要關於出入海道及測量施工等應行管轄之範圍俟港務局成立後體察情形詳細酌擬報由中央主管部署核准施行（第四節）（經費）（第九條）港務局經費就左列各項支配（一）海關附加港捐照關稅正額暫收百分之六至多不得過百分之十如係免稅貨物照價值暫收千分之三至多不得過千分之五（二）轉船捐照貨物價值暫收千分之一·五至多不得過千分之二·五（三）附加船鈔每一噸位收銀一錢（四）因工程上之必要經委員之議决中央政府之核准得發行公債（五）港務工程築成以後應徵收各項使用費另行規定（第五節）（權限）（第十條）查港務局爲國家特設受中央政府之命辦理修治淞滬港口及附近出入海道至必要與可得之深度以期改良關於港口内航行及一切之便利在港務範圍以内有應行設施之工程地方官吏有協助本局實施之責任（第十一條）辦理港務所需土地及關於港務應用之私有物（如浮標之類）或向業主商購或照土地收用法收屬收用時須按照時值公平定價（第十二條）虬江口之公共商船碼頭（即技術委員會計畫圖内之深紅色地位）歸港務局建設其吳淞口之郵船碼頭及其他碼頭可由商民承辦者得歸商民辦理但對於工程計畫仍須先得港務局之許可（第十三條）港務局所轄吳淞港口工程以工程計畫之岸綫爲界岸綫以上陸地工程歸商埠局核辦岸綫及岸綫以下水面工程歸港務局核辦其互有關係者應會同核辦如岸線以内開闢船塢雖不在港務範圍其工程計畫亦須得港務局之許可其他市政機關沿浦區域與港務範圍連接者亦以岸爲綫界惟前已築成之岸線碼頭爲市政機關所管者仍歸原有市政機關管理但港務局所編定之一切規章亦應照辦（第十四條）港務範圍以内兩岸漲灘公產有在實施工程以外港務局認爲可以繳價升科者所有繳價升科事項均應由地方主管機關辦理其繳價升科費按照隣近同等地形之地價收納其費應作上海寳山兩縣地方公共水陸工程之用（第十五條）本局進行事務應分報中央各主管部署及江蘇省公署備查（第十六條）本局執行事務有涉及地方行政者應會商本省最高行政長官辦理（第十七條）本局成立後浚浦局所辦工程及銀錢·文卷·挖泥機·船工廠·曁一切用具均歸港務局接管（第十六節）（附則）（第十八條）本章程自呈准日施行其各項辦事細則曁會議規則另行規定 
[縣聯會電請各縣提前交預算]  
　　江蘇縣議會聯合會昨代電全省縣議事會縣參事會文云江蘇全省縣議事會議長議員縣參事會參事員均鑒查上年全省縣議會大會時議决縣制規定八月常會應請省議會修正改爲四月以期各縣預算可與會計年度適合乃省議會延不議决而各縣議會頗感預算之困難即以十二年度預算論如在本年一月間開會事實上半年用途業已過去預算之謂何亡羊補牢亟宜救濟所有十三年度預算應請貴會務於本月内先行函知本縣縣知事請即於一個月内趕緊編造完竣儘本年三月底交到議會即於四月間召集臨時會專行議决預算不涉其他問題以符縣制第六十七條之規定名實旣屬相符職權不至放棄地方財政實嘉惠之江蘇縣議會聯合會叩養 
[各工團爲德輪案請願]  
　　許交涉員答詞之要點 
　　德輪槍殺船員一案本埠各工團對此甚爲注意前日下午二時海員工會邀集各工團代表陸軒·鄭洪坤·等及法律顧問王開疆·至南市官廳請願地方檢察廳方面由車廳長親出延見當答此案已由廳中備文會審公廨要求引渡當再請交涉員設法交涉後至護軍使署由軍法課鄧課長接見答詞甚爲滿意昨日上午十時代表等復至交涉公署由許交涉員延見許氏答復要點如下（一）即電致大連日本警署將輪扣留嚴拿凶手（二）向本埠領事團嚴重交涉並要求保證將不再有此項事件發生（三）咨照海關及水上警察以後無論華洋人等在華界滋事時一律移送内地法廳云云 
 
 

Page 14

 
 
第一萬八千三百十二號;中華民國十三年 西曆一千九百二十四年二月二十三號
星期六 * *[西商和明商會致總商會函]  
　　徵詢蘇州河淤塞問題 
　　本埠西商和明商會昨致總商會函照譯如下上海總商會會長台鑒蘇州河河身淤塞一事茲奉敝會各董之命具函貴會以該河現在情狀殊堪慨嘆而於改良事業又無合理之現象得於近今期間切實舉行今該河淤塞如此於本埠商務實有嚴重之障碍工商業界經營商業於該河之上者更遭受極重之困難是以敝會各董曾以此事經由領事團及北京各使館向中政府提出迄未得顯明之成效敝會又知關於此事貴會亦曾有所陳請未識已否接有滿意之答復如其未也又不識貴會亦思作進步之舉動否敬此奉詢尙希見告再貴會無論何種陳請敝會各董無不樂予贊助或有其他方法可促令當局切實注意此事之處亦願勉竭綿薄以期有成是所深盼此頌公綏和明商會啓云云 
[全國運動大會在鄂籌備訊]  
　　全國運動大會於本年五月二十一·二十二·二十三·三日在武昌舉行籌備情形屢誌本報昨悉運動塲爲武昌公共體育塲蕭督爲開會期促特令委宗敎育廳長熊敎育科長並撥欵一萬元將該場即日開工改修又武昌籌備處委員長陳時刻已由滬返鄂積極籌備擬即向各省各埠發第二次通告報告籌備情形聞該處公共體育場地極宏大現又將塲前空地歸入範圍則完全爲一大運動塲矣據最近測量塲前東西横有一千一百十九英尺塲後東西横有七百四十五英尺南北縱六百八十英尺中爲二百二十碼直徑跑道計長七百二十英尺寛二十一英尺塲後即爲四百四十碼一週之大跑道跑道中將來可闢爲擲鐵餅·擲鐵球·擲槍·跳高·跳遠·撑篙跳等運動之用塲之前東擬新闢一縱一百碼·横八十碼之大足球塲稍中則爲縱三十碼·横二十碼之籃球塲一·又縱七十尺·横四十尺之隊球塲一偏西空地擬闢作縱一百尺·横五十尺之網球場一再西之空屋計長一百四十五英尺寛六十六尺現擬將内面闢一長一百尺·寛二十五尺之屋内游泳池舊有大門内一切房屋均須拆除惟留西邊長一百十五尺·寛三十七尺之空屋作休息室云 
[唐繼堯提倡職業敎育]  
　　捐滇幣四千元 
　　中華職業敎育社主任黃炎培氏往歲游滇提倡職業敎育頗爲滇中當局所贊成省敎育行政方面於職業敎育本已有所規畫至是復囑黃氏草擬意見書以備采行又爲該社徵求社員由省敎育會主其事一時加入者百餘人唐省長率先認捐滇幣四千元以示提倡此欵已由富滇銀行如數匯到當即由職業敎育社致函道謝並照章寄贈金質徽章一事及琺瑯額一方留爲紀念云 
[川沙知事提倡平民敎育]  
　　浦東川沙知事嚴森爲提倡平民敎育起見特在城内警察所附設平民學校一所每晚七時至九時敎授平民識字敎師由警所職員擔任計有學生七十餘人現八團農場又附設一校聞各界皆將起而組織云 
[各縣認籌浚淞經費之進行]  
　　青浦等縣議事會之復函 
　　吳淞江水利協會前分函各縣議事會詢問在農田項下認籌浚淞經費之辦法現各縣已陸續復函到會上海縣議事會之復函已誌昨報茲復將青浦·吳兩縣之復函錄下 
　　青浦縣議事會函逕啓者昨接貴會函開浚淞一案於農田項下認籌之數如何辦法囑令尅日議决函復等因敝會現擬召集開會提交大會俟議决後即行奉告相應函復即希查照爲荷此致吳淞江水利協會青浦縣議事會啓二月二十日 
　　吳縣議事會函逕啓者開浚吳淞江一案前由敝縣會代表孔昭晋·宋銘鋆·將列席吳淞江水利協會議决情形報告到會並提出分年籌欵議案於本年一月十六日議决以八縣農田項下攤洋三十萬元吳縣應攤八分之一計三萬七千五百元分作三年自十三年分起在忙銀項下帶征並聯合七縣與上海總商會合組一委員會實行監督工程財政由本會發起咨商各縣及總商會同意後再由各會推舉每縣代表二人或三人組織之以昭愼重除分函外相應請貴會查照見復爲荷此致上海總商會吳縣議事會啓 
[湯漪復滬社論國民制憲書]  
　　再度申說自己主張 
　　湯漪昨日答復滬社論國民制憲文云滬社同人公鑒讀報載『主張國民制憲之辦法』藉悉公等將本民主國家之通義謀主權機關之獨立且一再宣明其所見願與不佞共相商榷俾得一當曷任感佩茲請略述不佞所欲倡導之國憲運動果爲何等而後再進而爲商榷式之討議幸詳察焉不佞現在業經確定之主張有二略舉如左第一不佞最近宣言之主旨在根據民國成法宣告吳景濂等在京布憲之無效由於第三讀會之非法彼之所謂『整理條文委員會』者在民國任何法律上任何解釋中絶對無根據之可言完全爲革命行動此爲宣布無效之鐵證至於賄選之有無污及於憲案乃至憲法内容之爲良爲否自不佞視之悉屬政治上相對之理由不足爲否認論强有力之根據惟其讀會未依法通過宣布爲革命行動是以草案猶赫然存在依此項宣言之結果吾人一面否認違法宣布之憲法同時不能不承認依法成立之草案此項宣言乃爲中華民國憲法起草委員會最嚴重之表示任至何時不佞將永爲其法律上之辯護人此則不佞所爲自堅其壁壘完全以法律爲依據誠無取乎商榷者矣第二不佞願隨國民之後發起國憲運動同盟會成立總部於滬上並通告各地方人民團體起而爲同一性質之運動一切組織務求質簡而普遍不取推舉代表列席討論之形式但用書面提出各項改造意見由總部鈎元提要去其重複以之分配於各地方以俟其贊否其由各地方自行提出者亦如之然後綜核其綱要之所在及其贊否之總數隨時刋布於各報最後由總部彚爲總報告而會務終了以國民總意之表現確定改造憲章之標準不佞以爲今日國人所擬議之國民制憲辦法中比較具有可能性者唯此而已而公等猶以爲未足此非主權在民原則上之異同有以致之也適用原有之方法微有區别已耳今日國民根本上之弱點在於無獨立之選民一切選舉前途之困難之隱患何可勝道主張國民自動制憲固也然其自動之程度欲求創設國民制憲委員會而以各省民選之委員組織之在理論上固不失爲澈底之改造論在事實上則當今日否認憲法尙未普徧之際誠恐曲高和寡難乎爲繼矣惟其然也故不佞現在之主張在以國憲運動同盟會開國民『創議』·『複决』之先例不欲遽舉法律上之職權奉諸國民者非有所吝也且視今後國憲運動之經過對於時局所發生之影響至於何度而後有具體之方案之組織可言非今日所亟也惟其然也故不佞對於公等所擬定國民制憲四項大綱及其附屬兩大問題竊願付諸保留以俟他日之討論尤有進者綜今日國人對於本問題之態度具有商榷之價值者約舉有三其一曰條件承認說謂憲法旣被污於賄選非經過國民投票承認不能有效其二曰國會制憲說謂上海國會尙能繼續行使國會之憲權其三曰國民制憲說主張由國民直接負改造憲法之責三說之中又各有其大同小異之處言人人殊不佞以爲惟有先實質而後形式之一途可以免三說之衝突而促進其合作以國憲運動解决民國憲法實質問題置起草議定通過三者之屬於形式上程序上之各問題爲後圖庶幾國憲改造之動機不至以互異相消而等於零同盟之義名實相副此則不佞所私禱想公等當亦有同感也湯漪啓二月二十二日 
[上海郵務未來之計畫]  
　　擬將全埠劃分數區 
　　字林報云上海郵政總局現佔之辦公房屋建築於一九○六年租期二十年當時僉料在此二十年租賃期内當毋需用此全部建築詎以郵務之非常發展自收回客郵後雖仍因陋就簡舉凡必要之更張猶未舉辦而房屋已異常不敷應用致一應郵務未能迅速辦理公衆深感不便此項故障俟該局遷入北蘇州路新屋後當可盡行袪除惟郵政當道鑒於上海郵務之發展狀况總局房屋縱極廓大終未克應日增之需要現擬將全埠劃分數區各就相當地方置一設備完全之區郵政局辦理全部郵務定爲中區·西區·北區等名目全埠大約至少需分八區此後郵件上地址可標明上海中區·上海西區·等字樣俾中區郵局之揀信人員得以迅速從事各區局皆派有相當人員辦理全部郵務包裹雖因須經海關檢查徵稅手續未能與他種郵件同樣辦理然亦希望至少在某種限度下歸區局收發至各區與中區郵局皆用汽車運送以資迅捷云 
[航業消息]  
　　華貨運赴孟買之稀少印度孟買之對華航業自夏曆新正以來因棉花運赴中日之擁擠故甚形發達而上海方面運赴孟買之出口貨則近數週中甚爲稀少此間大英公司等均接孟買來電告以中國土貨該地絶少去路囑少運往是以近數班孟買出口輪絶少貨物載往即湖絲去路亦聯帶受影響云 
　　大阪公司增購航輪日商大阪輪船公司近因補充遠近海洋各路之航路營業特在歐洲大購船舶已經買至日本·預備派班者有九千七百噸與八千九百噸輪各一艘今將更名曰扶桑丸·蓬萊丸派充臺華日本班最近更欲將中政府歐戰時没收德輪華乙華丙等船出資購買聞管理處已將各船圖樣說帖送交大阪公司磋商代價云 
　　外洋各輪失事訊自本月七號至今滬上近海遠洋各航路内之商輪失事者層見迭出先爲意郵船波斯·與提督輪愛第摩·之在吳淞外遇霧擱淺船受重傷波斯號昨始起出水面上塢大修愛第摩輪現在東洋修理又亨寳之蘭茵倫號尙未拖來該公司今又派拖船兩艘前往據昨日該行云大約今天可以拖出但二十四號之出口期恐又將延期矣又昨日滬上得訊日輪主基丸在關門全船沉没船主與水手人等則皆救起云 
　　日郵社收買東汽事日本郵船公司去歲主張將東洋汽船會社之太平洋與南美班全部航業收買迭開談判似已接近詎日來爲東汽總董淺野氏拒却已停止談判 
　　釜山上海航輪近訊去年朝鮮郵船公司爲謀開通朝鮮南華之郵船班故投資二百萬元着手經理上海釜山之新航綫旋因日郵社擬收買該社事乃中止今收買事暫止故朝鮮郵船公司取得朝鮮總督府之補助巨欵遂决計繼續進行已呈准總督府該社及總督府合派專員來滬查察航綫不日當可抵滬俟調查返韓便實行闢路開航矣 
　　歐美輪進出訊英商藍烟囱公司之太爾西司號今次來申因膠州生仁出口之多遂於今日重赴青島裝載大批生仁赴歐又大英公司之福里門初次由英明漠來申載來盡爲機器計三千七百噸今已卸滬又大阪公司亞剌伯丸今由北美來申載來之小麥與麥粉共有九萬四千餘担又阿立純乃丸於昨日赴美 
　　獸脂水脚之核减文匯報云紐約水脚公會通告獸脂水脚不論打包或裝箱目下每四十立方尺核減爲美金十二元云 
[留法學生周樹堯將回國]  
　　福州周樹堯君於民國八年在上海震旦大學法科畢業後即自費赴法入巴黎法政學校研究外交一門歷任中國留法學生友誼會會長·及中國留法學生輔助會秘書等職又曾赴各國游歷現乘法郵船包島斯號返國約本月二十三號可以抵滬云 
[寳山市議會追繳中筆費議案]  
　　自治學院欠寳山城市中筆費八百元 
　　自治學院校基原係中國公學所有該地於上年圈購寫契時應隨繳中筆項下敎育費銀八百元當時因經費不足情商管理官契之經董從緩繳納後來此地移轉自治學院院長張君勱聲明負責歸還迨至陰曆年終尙未照繳寳山城市議事會本届常會議决責成經董催追限一個月内如數追到萬一不能領齊應歸前經董負責代償以明責任茲錄議决案如下 
　　一件議决催追自治學院欠銷中筆敎育費以維學校案議查得田房賣買立契時應抽中筆費三厘以供敎育之用上年中國公學圈購本市地畝寫領官契時應納中筆三厘敎育費八百元當時管理官契之經董未曾責令於立契時隨繳殊屬不解後來此項地畝移轉自治學院院長張君勱聲明負責照繳不料陰曆年終忽然餽送酬勞費三百元於經董所欠中筆敎育費八百元聲稱須俟院中有欵再行照繳此中眞相如何局外人無從推測查本市敎育經費竭蹶萬分上年應撥各校經費因此欵未到勉强由别項公欵挪移借墊本届市董事會交議民國十三年二月至六月止五個月預算除議事會經費及董事會總董董事薪水未行列入外尙不敷銀四百七十九元四角零六厘内敎育費一項短少達三百元之譜照此情形縱欲維持各校終無辦法茲經會員王樹基·陸懋德提出議案又經敎育委員馮福聲提案請議辦法當即併案討論僉謂自治學院欠繳一欵已經列入上年預算撥充各校經費嗣以未能收到勉强由别種公欵項下挪移借墊現在各項經費均屬有絀無盈上年挪移之欵須賴此欵歸還本年短絀之費全持此欵彌補現除經董領到酬勞費三百元外所欠中筆敎育費八百元應即通知市董事會責成前經董限一個月内如數追到以維學校萬一不能領齊應令負責代償以明責任此議 
[再商運韓夏布由烟轉口手續]  
　　江海關稅務司對於運韓夏布由烟轉口提出兩種辦法函請總商會轉致旅滬潮州糖雜貨聯合會查照辦理等情已誌本報茲悉該聯會接函轉告夏布商人去後咸以東海關所發復出口之執照有時須遲至數月或一年始得發給如須憑該項執照取銷保條勢必逾越期限旣蒙允准展期應再懇請稅務司於保單内批明該貨由烟轉韓按照膠州灣大連灣各口辦法由江海關騐放出口在申發還半稅一面咨東海關如貨到烟後三個月内不報轉口者即由東海關補納正半稅如此辦理可省手續之繁而於寛限中又沾實惠云云該聯會以此種主張確較便利故已允代轉致總商會請再函商稅務司核辦云 
[郵局朦寄私土之發覺]  
　　大晚報云頃據郵局華員方面消息年餘以來每月常有半噸私土經由郵局潛運來滬最近始經捕房發覺然以罪人尙未偵得無從覓得確實消息據該華員言自一九二二年以還每禮拜輙有包裹十件到滬每件藏土斤許經由海關檢查而迄未破獲蓋其計至巧先由四川大販土團勾通郵局敗類有慶重冒充鳳尾草根寄出旣抵滬局即由此間受其運動者暗置一隅不送關員檢查乘清晨無人時密交機關中苦力運至目的地取出烟土易以鳳尾草根復於夜深運回郵局始發至檢信間翌晨經關員騐過照常發出當破獲時郵局有關係之揀信員似已得人報告故於捕房人員到局查詢之前先行潛匿而取貨之苦力自後亦不復至又包上所開湖北路地址亦係假造故此案頗不易偵查云 
[新任美按察使委定之電訊]  
　　大晚報云北京消息美使署已於二十一日接有華盛頓官電通告委任潘迪氏爲駐華按察使又本埠密勒氏評論報鮑威爾氏亦於二十一晚間接參議員恩特沃德氏私電稱美參院已通過潘迪氏駐華按察使之同意案惟潘氏及其眷屬何日來滬尙無消息大約不日當在華盛頓啓程云 
　　字林報云關於委任潘迪氏爲美國駐華按察使一事美總領事克銀漢氏已接有國務院官電電中雖未言及參院同意然國務院旣有此切實通告參院之通過自在意中該電係二十日華盛頓拍出原文云潘迪彌敦提偉德業已委任爲駐華按察使潘迪氏以一八六六年誕生於倭海倭州之莫搿杜爾鎭一八九一年畢業於明尼索泰大學一八九二年出任律師自一八九三年至一九○二年歷任明尼索泰之享尼平邑地方副檢察官國家副檢察官國家檢察官一九○三年至一九○五年升任美國總檢察廳副廳長一九○五年至一九○八年改任美國總檢察長佐理員一九○八年調任明尼索泰國家審判官一九○九年辭職去年特派赴菲律賓調查外僑財產事務二月回國管理司法部外僑財產科事務未幾曾由總檢察長調任管理戰時商務科之航空股事務云 
　　尙有本埠新聞等轉入後頁 
 
 

Page 15

 
 
第一萬八千三百十二號;中華民國十三年 西曆一千九百二十四年二月二十三號
星期六 * *本埠新聞二 
[上海商業市况彚錄]  
　　金融 
　　昨日銀幣早市收盤價爲七錢一分五厘八毫七五較上日略漲三毫七忽半現洋用途尙滯各莊由鎭江來洋十萬元又由松江來洋三萬元麥加利買進現洋十萬元價七錢一分五厘八七五 
　　銀拆早市價爲八分與上日同滙豐收欵四十萬兩麥加利花旗道勝正金等收欵五十萬兩 
　　昨晚止各銀行查倉庫存現銀二千一百八十九萬兩現洋三千五百八十九萬元大條九百三十五條日本銀洋八十萬元各莊存現銀三百三十萬兩現洋四百九十五萬元 
　　公債票 
　　昨（二十二日）各種公債市况大致平淡票價並無重要變化結果依然跌多漲少金融大票現貨全日祇做出兩盤價爲七十七元三角五分比前日縮小五分二月期貨前市交易價均在七十七元三四角間後市賣户較多市價略鬆收市七十七元零五分計小三角半三月期貨漲落情形與現期相仿收盤七十七元零五分比前日退去一角五分四月期除息前市由七十四元四角高至七十四元六角五分後市交易雖不冷淡惟價因二三月期疲落致亦隨而下降收盤七十四元三角比前日反跌去一角整六現貨開盤五十八元三角半其後逐盤增至五十八元九角收盤雖回落一角五分比前日尙漲起二角半二月期貨只收盤時成交一次價爲五十八元七角五分較前日提高一角三月期貨開盤五十八元九角五分嗣後最高到過五十九元三角後市受主寥寥收市跌至五十八元八角計小五分四月期前市進出雖不甚旺而市價極俏後市售户較多市價步跌收市五十八元九角五分比前日只漲高二角償還八釐初時成交價常在十八元九角左右後市由十八元九角縮小至十八元六角比前日退去三角五分七年長期貨毫無做開期貨亦祇四月期成交數盤最後價爲五十四元四角與前日行市相同云 
　　國内滙兌 
　　昨（二十二日）國内滙兌據上海銀行公會報告各埠匯欵仍不增多貼水市價漲跌互見京津銀滙如前計北京公砝仍掛一千零四十七兩五錢天津行化爲一千零五十五兩半銀元市價各漲二角五分北京銀元每千元計貼七元天津貼洋九元重慶九七平銀比前日回高十兩價爲一千零十五兩銀元同增十元爲一千零十五元成都萬縣九七平銀各漲五兩計成都九七平銀爲一千零二十五兩萬縣掛一千零三十五兩銀元互漲五元成都銀元每千元貼洋二十五元萬縣計貼三十五元其漲高原因大部份由於前數日跌落後之反動烟台烟估掛牌價爲一千另五十五兩比前日縮小二兩銀元亦降二元爲一千零八元漢口洋例跌落一兩半價爲一千零三十一兩銀元每千元貼滙水八元比前日又賤一元五角宜昌宜平小二兩爲一千零三十五兩銀元仍爲一千零十八元哈爾濱滙價不動已久迨昨日忽改小二兩價爲一千零十二元此外各處市價槪無上落云 
　　外幣 
　　昨日各種外幣交易活潑尤甚是以雖金價回軟而票價依舊漲多於跌美票成交買價爲一元九角五分比前日又漲半分坡票改大一分爲九角七分香港票買價九角八分五計漲二釐嗬蘭票大五釐計買六角八分半日票受主似减市價因此回落一釐爲八角八分二釐餘如英法德俄諸幣進出無多價仍勿動云 
　　金市與滙價 
　　昨日星期五大條銀近期弗動遠期縮○六二五四月份標金開盤三百十二兩四錢賣者稍多故小至三百十一兩七錢後至將開先令時又回高至三百十二兩一錢先令揭曉弗動有印匯大半羅比法滙小三十法郎美滙大二五其餘均無更動斯時標金爲三百十二兩三錢各滙市况先令美滙均較上日爲硬惟東滙價反　計銀行賣出四月份先令價三先令三辦士○六二五買進三先令三辦士一二五又賣出四月份美滙價七十元○二五買進七十元○半又賣出四月份東滙價六錢四分二五買進爲六錢三分七五是時標金小至三百十一兩四錢又略高至三百十一兩八錢移時市况又較前價爲硬致標金跌至三百十兩○八錢爲全市之最小價其時因標金跌小所以買者暢盛故又回升至三百十一兩五錢後至收盤時市况轉平計銀行賣出四月份先令價三先令三辦士○六二五買進三先令三辦士一二五又賣出四月份美滙價七十元○三七五買進七十元○六二五又賣出四月份東滙價六錢四分一二五買進六錢三分八七五以致標金高至三百十二兩五錢後爲三百十二兩三錢收盤二三四月份登賬價格均係三百十二兩補水爲三百十五兩烚赤做過三百四十二兩至三百四十一兩五錢午後標金開盤三百十二兩三錢後小至三百十一兩九錢回升至三百十二兩五錢先令揭曉弗動標金爲三百十二兩三錢各滙市况仍與上午相仿惟標金因買户仍多故高至三百十二兩七錢爲全市之最高價嗣後市况轉硬銀行賣出四月份先令價三先令三辦士一二五買進三先令三辦士一八七五又賣出四月份東匯價六錢三分八七五買進六錢三分六二五美匯價仍與前價相等因而標金又跌至三百十一兩三錢後則祇數錢上落計高至三百十一兩六錢又小至三百十一兩一錢至後則爲三百十一兩五錢收盤總計全市標金最高低相差爲一兩九錢其收盤價較之上日收盤則小去七錢云 
　　茶市 
　　昨日洋莊茶市路莊土莊綠茶英印兩莊均有購進珍眉成交三百二十五箱土莊改製之貨售盤自三十一兩至三十八兩五錢來路莊貨售盤五十四兩市價較前日略硬嫠源大帮中拆出之針眉秀眉白　莊進胃稍殷昨由沙咪拈孖治兩行買進六十一箱針眉售盤三十兩秀眉售盤二十八兩市價仍未能見高貢熙市面依然穩固惜來路莊貨存底售　不敷需求故交易仍不兄旺昨市價由拈孖治洋行買進義芳牌六十四箱價二十九兩市盤尙爲不惡至大帮一項仍未見有成交云 
　　紗花 
　　昨係星期五棉紗市面續軟客帮交易亦呆總計各客帮買進本紗一二百包日紗三百餘包公會小包亦無售開惟標準紗買賣仍旺蓋多頭空頭雙方目的不同也然現貨各廠有成本原料昂貴之關係而有投機之生意現紗亦不得不隨之而變化現本紗小去五錢至一兩日紗則有小一兩至二兩者標準近期小一兩三四錢遠期小一兩七八錢三品紗來電較前日小去日幣三元數角美棉電報現期漲五十個磅音遠期漲四十個磅音印度棉花册搿而漲一個羅比奥浮辣跌五個羅比白洛處跌三個羅比據市面之觀測棉花亦見鬆落紗市恐有續下之勢 
　　昨日棉花市價鬆跌美棉來電錐見回漲而人心不振標準通花小去一兩至一兩五六錢棉業交易所二月期早市二盤價四十六兩四錢後市三月期收盤四十五兩九錢四月期收盤四十五兩八錢五五月期收盤四十五兩八錢據聯合會報告大豐紗廠買進現貨送廠陜西花二百件價四十五兩慶豐紗廠買進送往無錫交貨太倉花五百包價四十五兩 
　　絲市 
　　昨日洋莊絲市依然清靜廠白灰絲經仍以歐美絲交疲滯滬埠市價看低致無人過問惟四川黃廠經里昂市塲續有需要且以昨值法滙轉鬆故交易獨暢泰和駿源二行昨共談成上等揚返四十担價仍一千一百八十兩逹昌亦進三十擔價同又進上等廠經二十擔價爲一千二百六十兩開利進下等揚返六十一擔價爲一千○五十兩怡和亦進二十擔價亦相同較前均無漲落云 
[惠工債權團致關炯之書]  
　　請還儲蓄存欵之呼籲 
　　惠工儲蓄債權團昨致公共公廨關正會審官函云惠工銀行儲蓄部全體勞工謹百拜上書關正會審官炯之居士慈鑒竊工人自受李瑞九等虚設惠工銀行倒騙之害費時失業已有年餘苦難盡述前蒙憲恩先還四分之一惟除去所費已屬無幾加之紗廠因經濟竭蹶提早停工工人生路頓絶所積汗血儲蓄又不能應用當茲歲杪除死别無他策幸承工商團體諸君子量力週濟始得苟延殘喘惟來日方長資生乏術幸蒙堂上已將被告保證金恩准給領當經函懇理賬員先將儲蓄掃數發還據稱尙須報告貴公廨核奪惟數百儲户終日絶粒以待不得不懇求我佛以慈悲之懷慈悲衆生俾得出苦海而登極樂感戴實無涯量再儲户雖衆其數甚微不過債權一小部份全數給還亦僅九牛之一毛此時不求清償拖累將無已時至儲蓄存欵不僅爲血汗代價亦有種種優先理由早在禪心洞鑒之中較彼孔笠安蓋有過之無不及也此不能不望鈞座尋聲救苦大慈大悲者也謹肅敬請慈安上海惠工債權儲蓄團叩二十二日 
[商總聯會挽留陳伯南]  
　　各路商界總聯合會昨公函挽留該會會長陳伯南原函云伯南會長先生大鑒逕啓者合併告成甫經半月策劃經營幾許精血台端對此具有勞績擁推會長衆心如一倐誦來箋聲明辭職同人聞茲不寒而慄分路挽留函已積尺會務進行全藉鼎力愛護先生始終不滅一片熱忱豈忍抛輟百端待理異常孔亟内政外交瀕於危急先生任此有何挫折方期幸福綿綿無極胡何出此驚惶交集展閱來書盼望更切辭職理由從何而出本會同人立時召集討論結果挽留已决此心此志耿耿未息抑有未愜儘可商設任公發展權有所及驟萌退志事同冰釋處此時變遭此一蹶無論如何萬難辭職先生健者諒當顧惜專修蕪箋伏希察閱 
[商總聯會名譽會董之名單]  
　　穴漢章等五十五人 
　　上海各路商界總聯合會前經提議聘請名譽董事協助會務業已議决照辦并通過宋漢章等五十五人茲將其名單錄下宋漢章袁履登史量才馬玉山陸費伯鴻方椒伯任矜蘋郭秉文簡玉階聶雲臺葉惠鈞項松茂勞敬修丁朝奎余日章李徵五石芝坤趙晋卿馮少山樓恂如蔡仁初張菊生張季直虞洽卿王才運俞希稷李靜菴張鱣堂許建屏盛竹書王屏南成燮春孫梅堂周茂蘭徐麟乾石運乾王廉方王一亭劉星耀朱葆三金馥生周伯堯張延鍾袁近初陳良玉羅芹三陸文中吳藴齋張竹平薛寳潤鄭介誠汪漢溪陸培之潘伯良陶少江 
[安特生女士赴寗]  
　　調查當地工廠 
　　安特生女爵士將於今日應南京工業委員會之邀乘車赴寗從事調查當地之工廠及提倡勞動立法運動程婉珍女士亦將赴寗惟因事阻須於明日方能出發安女士將勾留至星期四（二十八日）返滬程女士則將便道赴常州一行云 
[愛多亞路之匪徒槍傷包探案]  
　　已獲關係人二十餘名 
　　法捕房四百十號包探路長生於本月十八號晚十二時後偕同包探田石青巡緝至法新租界愛多亞路第六百十五號門牌門前見有多人出入該屋當即入内搜查詎被匪徒開放手槍拒捕彈入路探面部對穿而出痛極倒地該匪等一哄而逸後由捕房得悉將路探車送廣慈醫院醫治現由偵探督察長黃金榮正副督察員沈德福·楊振富探目程子卿·李友生·任水揚查得該屋係唱紹興戲之人所借當即前往拘獲是案有關之人二十餘名一併帶入捕房聽候查明後再行解堂核辦聞路探傷無大碍不日即可痊愈云 
[縣商會明日開常會]  
　　上海縣商會以本月二十四日（即陰曆正月二十日）爲本月份第四星期應舉行第二次常會昨將所編定之各項議案分函各該會董查照請於届時蒞會列席云 
[道路會徵求會明晚開幕]  
　　全國道路建設協會此次舉行第三届徵求大會各事已籌備完妥本埠組織完備之隊如中央·道義·路政·建樹·協和·會極·六總隊智琼·頓宫·兩特别隊早已宣告成立而惠貞·設備·及兩江·三隊則定於今明兩日宣告成立日來各隊職員已紛紛徵求共預收三千餘分東西洋人紛紛入會贊助如鄧祿曹特捐百元爲名譽會員英人渤瀾特加入爲特别會員並紹介會員二十餘人儒特女士昨致函該會主幹「謂對於該會事業非常贊成日間旅行各省區當爲之竭力提倡宣傳」云云該會定明下午八時在西藏路甯波旅滬同鄉會舉行徵求開幕大會昨已發出通啓敦請本埠中外各官長各機關·社團·及各界士女·本會全體職員與會其秩序如下（一）奏軍樂（二）主席報告開會（本會會長）（三）唱歡迎歌（勸業女師）（四）委員長報告（任矜蘋君）（五）影戲（建築道路）（六）會務報告（主幹吳山）（七）京劇（但二春神童）（八）演說（楊小川君）（江亢虎博士中國留聲機器公司片）（九）單人跳舞（勤業女師）（十）各隊職員演說（每人五分鐘）（十一）影劇（明星影片公司）（十二）攝影（兆芳照相館）（十三）軍樂散會 
[湖州同鄉會章開始起草]  
　　本月二十日繼續開會 
　　旅滬湖州同鄉於舊曆本月十三日在海甯路界橋會館開大會推定湯濟滄等十一人爲修改章程起草員已誌本報茲聞是日起草員到者爲楊譜笙·王一亭·潘公展·湯濟滄·凌銘之·嚴濬宣·陳果夫·沈聯芳等共八人即席草擬章程人致就緒定本月二十日續開會議并以會館地處較遠就改老垃圾橋湖州旅滬公學開會云 
[英國婦女會之年會期]  
　　下月十九日 
　　大晚報云英國婦女會定於下月十九日星期三在上海大戲院召集年會前傳十八日星期二開會係屬訛傳云 
[發米駁船公所開會紀]  
　　選舉職員　　整頓捐務 
　　南市發米駁船公所因選舉各職員及整頓同業捐欵事於昨日下午召集同業各船特開會議行家方面亦皆派員列席開會後由經董沈德生報告開會宗旨謂本公所成立已三載收入捐欵殊少因同業裝行家之米往往以多報少致捐務不振若不整頓日後不堪設想現届選舉之期請同業另選賢能以便交卸職務云云當經同業公同還舉陸順昌爲經董夏邦結爲協理李意生爲正會長章春林何隆興爲副會長並舉莫少琴爲主任編製公所一切事務陳雨亭爲幹事潘麗卿爲會計選舉畢旋提議整頓捐欵辦法有人主張嗣後船户裝載行家之米其抄捐託由行家代爲恊助如船裝米至月終將所裝數目結算抄捐再由本公所派員至行核對收捐照此辦法使同業不敢作弊公所收入亦能充裕云云當經到會各行友謂如欲行家代爲抄捐容易辦到然船户裝行家之米日後倘發生不測及短少數目須由公所擔負責任行家方可代爲抄捐陸董謂本公所以完全負責遂議决自本月份起實行當由公所致函米行公會並印發通告知照各同業云 
[拱宸閘口間行車時刻之更改]  
　　滬杭甬鐵路由拱宸至閘口之行車時刻現擬更訂准於三月一日起實行茲將新改時刻錄下第六十四次區間車拱宸橋開二十一點三分艮山門開二十一點四十五分杭州開二十一點五十七分南星橋開二十二點七分閘口到二十二點十五分第六十三次區間車由閘口開二十三點二十五分南星橋開二十三點三十五分杭州開二十三點五十二分（交會十二次車）艮山門開二十四點二分拱宸到二十四點十五分昨經該路車務處通告全路各站遵照矣 
[萬成醬園倒欠巨欵]  
　　十八萬餘元 
　　虹口漢璧禮路橋塊萬成仁記醬園因營業虧本倒欠十八萬餘元各債權人相偕逼還該園主無法維持曾會同各債權人請求商總聯會公斷解决嗣因手續未曾完全該會不予受理現有該會總務科長潘冬林出任恊助代請包仁律師清理云 
 
 

Page 16

 
 
第一萬八千三百十二號;中華民國十三年 西曆一千九百二十四年二月二十三號
星期六 * *[上年美棉輸出數之電報]  
　　五百二十七萬餘包 
　　昨據美國商務省電告總計上年美國棉花輸出數爲五百二十七萬九千包比較上年少八十三萬五千包云 
[商品陳列所職員會紀]  
　　商議今歲改革事務 
　　本埠商品陳列所昨開全體職員會議商榷今年一切進行辦法錄其大端如下（一）關於商品事項該所開幕至今每年開展覽會一次物品新頴足資觀摩惟關於十二部舊品必須推陳出新加以更換方足瞻其進步上年雖經專函通告各出品人如綢緞·紡織·農林·食品·等部多未經意現再行函催并派員接洽以期刷新（二）關於招待事項該所每日中西人士前往參觀爲數甚多而其間每有調查採購情事招待一節尤爲忙碌聞自本年起敦囑各室領班對於來賓遇有諮詢之處預須詳加答復倘有特别緊要事可隨時轉陳各科主任面洽一切（三）關於研究商品常識該所現有事務生及練習生在該會夜校補習中西文字二年來成績尙佳惟對於商品常識無暇研究茲自本月起每逢星期二·四·五·上午七時起至八時止特請編查主任楊家堃担任講演以期增長學識便於應用（四）關於參觀工廠事宜現由該所職員組織參觀團每逢星期一集合同人分别參觀各大工廠以資考鑑如外界人士有樂於同往者並可參加云 
[嚴禁漁船夾帶私鹽食米]  
　　蘇屬緝私統領司令部近以時届春令出洋捕魚者均在預備惟漁船出海每有乘機夾帶私鹽食米出口販賣殊與鹽稅禁令兩有妨碍亟應嚴予稽查如有額外多帶鹽斤食米兩項者即行扣留究罰昨特分令所部第一第二兩團長轉令駐紮吳淞瀏河許浦各口之巡船詳細檢查以杜偷漏云云 
[兆豐路押店被刦]  
　　虹口兆豐路四百三十九號門牌東興押店於前晚七時許突來盜匪六人兩盜在外把風四盜躍進店堂各出手槍利器向店夥學徒嚇禁聲張當時抽屜内銀洋鈔票及寳籠内銀表等飾物（共計值洋二百元）搜刮一空得贓而逸迨該管哈爾濱捕房得悉立飭通班中西包探前往兜拏盜匪早已遠遁該探等即向事主詢問盜黨面貎服式回訴捕頭轉稟麥總巡司通飭各捕房一體查緝贓盜務獲解究 
[鼎豐烟紙店被刦]  
　　獲盜兩名 
　　前晚九時有盜匪三名突至甘肅路四百零五號門牌鼎豐烟紙店一盜在外把風兩盜闖進店堂袖出手槍嚇禁店夥人等聲張將賬檯上所置洋鐵匣内現洋鈔票二十六元悉數搶刦而逃該管滙司捕房聞警立飭探目陸連奎·包探王桂亭·侯阿寳·與四百零六號華捕馳往兜拿追至北浙江路附近擒獲一名在該盜身畔搜出贓洋帶回捕房詰據供稱名陳康林並供出其餘之盜匿跡地點該探等當往蕪湖路五十七號門牌洪福客棧内拿獲張根其一名昨晨傳同事主併解公共公廨請究捕頭麥根泉氏請求改期以便調查被告有無另案並由事主金士穀投案訴明被刦情形並稱目覩第一被告（即陳康林）當時右手執有手槍向我恫嚇其餘各盜面目因受驚記憶不清云云質之陳康林供認結夥三人持械搶刦烟紙店銀洋不諱而張根其供詞支吾李襄讞得供商之英韋副領事諭兩被告均還押展期一禮拜查明有無另案再行訊辦 
[汽車撞傷男孩斃命續聞]  
　　恒義公客棧吃喜酒之小孩朱順岐遭美豐汽車行車夫潘有生駕車不愼撞傷斃命由警將潘拘送法庭訊押聽候詣騐等情已紀昨報茲悉地檢廳車檢察長委派楊檢察官等於昨晨前往相騐當經死者之祖父朱品翹稟求免騐自願棺殮楊君准之命具結送查趕緊收殮楊君返廳立派法警往傳朱品翹·及恒義公司賬崔禮榮·及邵子祥等限本日下午來廳候提同在押之潘有生訊究旋據法警回廳報告謂朱品翹已將伊孫屍體成殮即雇舟親自押送回南滙縣張江栅故不在申崔禮榮因恒義公棧中喜事前去迎親亦不在棧特此稟復云云楊君據稟後於午後命提潘有生到庭研訊據供昨日民人所駕汽車由南住北死者從横路冲出致肇此禍求宥問官得供判令還押候屍屬來案再行訊辦 
[地廳刑庭推事出缺之調充]  
　　李謨 
　　上海地方審判廳刑庭推事張承楞去臘因患病請假回湖北原籍就醫嗣因醫治無效身故所遺之缺業經蘇州高等廳令飭丹徒地方審判廳推事靖江人李謨（字謙之）調充李已於前日到申昨昨到廳禀知到差視事 
[舢板傾覆溺斃多人]  
　　昨日上午十一時停泊楊浦對面浦東之平凉輪船水手頭目及水手五人在南滿洲碼頭雇一小舢板渡浦至浦東平凉輪船因該船尙須緩日起椗復由舢板渡回浦西詎知行至中流爲進口輪船激動波浪舟子偶一不愼舢板傾覆五人及舟子皆落水當經他舟駛往撈救只救得王阿四俞長生二人已奄奄一息旋經水巡捕房送往同仁醫院醫治至下午五時王俞二人因受寒過甚相繼斃命 
[西區救火會成立大會期]  
　　下月一號（即陰曆正月二十六日）下午一時老西門南首中華路西區救火會開成立大會已由該會會長黃炎培朱江穆湘瑤具柬邀請各界人士到會是日該會備有茶點招待來賓云 
[南洋烟草職工會補選委員]  
　　南洋烟草職工同志會前届委員容祈簡儉等辭職後昨晚（二十一號）下午七時開臨時會議到會人數極衆除公推候補委員李伯廷·劉坤·陸土生·王生富·羅大福·鄭顯·唐景·鄧宗廷·王順金·譚近·馮成·顧順章·孔憲棠·諸君補充外并當塲臨時公舉周利雲·伍惠芬·陸璧軒·孫觀笑·四君補足法定人數又舉定唐遠　君爲臨時正委員長馬偉卿君爲臨時副委員長理財員仍由梁小夏君擔任云 
[汽車肇禍三則]  
　　人力車夫何夏來昨日上午十一時搜載乘客汪普行經浙江路被汽車撞倒汪普跌傷頭部何夏來跌傷腿足當由老閘捕房九百七十六號華捕到來抄錄汽車號碼另雇車送受傷人往仁濟醫院醫治一面歸報捕頭候示又有江北人沈才寳劉阿大昨日下午先後在愛多亞路被汽車撞倒各傷臂腿等處由大自鳴鐘法捕房九十號華捕等將各該肇禍汽車號碼抄錄召雇車送受傷人往仁濟醫院醫治又有六千九百十二號汽車於昨晚九時駛經愛多亞路撞倒江北婦人一名而鼻等處跌傷由一千六百十三號華捕押令汽車載送受傷人往仁濟醫院醫治旋即帶汽車夫人捕房請究 
[貨船夜半失火]  
　　泰成義號前日由平湖振豐什貨號購辦栲料二十件·煤油三十餘箱·苧蔴二百餘捆裝山平湖航船吉得祥運去前日下午六時許因天氣已暗故駛泊在南黃浦杜家行過夜不料至半夜時由艙所載苧蔴中不知如何起火焚燒迨吉在夢中驚醒已不可收拾頭艙之火油亦焚燒適值大風火勢甚烈駐在該處水警巡船聞警前往相救乃煤油係引火之物不能靠近即用抽水機設法熄滅祗剩船尾已無可用昨日來申將情報告泰成義及振豐兩號聞船貨損失值七八千金云 
[指控私禁斛米案展期再訊]  
　　新閘梅白格路豐昌米店經理蔡　亭在公共公廨刑事科指控萬源聚興盛兩家米店夥周春林·周蘭根·糾衆逞蠻將其拖至閘北同興米店内關閉用繩縛於窗上逼寫字據等情由廨將兩周傳案訊諭兩周交保候訊在案昨晨由關讞員會同英馬副領事提訊由原告代表海思克律師上堂詰據原告供稱夏曆去年十二月二十八日被告等帶領多人來店將我拖跌後又來數人强曳至新閘橋中有一巡警到來被告等與巡警略言數語遂將我拖至同興米店内縛於門窗上聲言須交出洋二千八百元否則吊起後有徐姓到來我無法即出立明日准被告等到店斛米之字據詎立據後被等即將我送至該處警局拘留至翌日午後五時見捕房西探羅炳生到局欲將我帶出局長以無正式公文不允該西探去而又來帶有繙譯不知所言何語即將我釋放遂到店内見有巡捕看門察看所存米石已缺該店現已關閉云云又據見證蔡秋泉·張麟書·丁鈞衡·等相繼到堂證明是夜有人敲門我等披衣起視見門閂已被擊斷被告兩人將我等攔住不准出外但聞畚米之聲移時有西探等到來將被告兩人拘獲等語又據被告代表羅傑律師到堂向以上各人逐一盤詰一過因時已過午奉堂上宣諭退庭判被告等仍交原保候展期再訊 
[指控同族私賣祖墳]  
　　本景彭昨延巴和黎旭兩律師代表投法公堂控稱原告與李景星係堂兄弟緣有祖遺公產墳地一方被李景星私行賣與汪新齋得洋化用查該墳地共有棺木四具乃係兩造之祖按中國法律凡子孫不能私自出賣墳地及祠堂現據受買人汪新齋稱該地係向李景星買來忽稱向何耀廷買來自相矛盾情甚可疑今查該地出賣之時地保並未簽字蓋戳且經原告律師登報聲明公產禁止買賣而被告竟敢出賣與人實有不合今有原告家譜可證請察被告等亦延律師代辯一切中西官判改期再核 
[限房客三個月出屋]  
　　馮樹勳前延農復律師代表投法公堂控敏體尼蔭路十一户房客抗不搬遷等情判候下堂諭飭遵在案昨經中西讞員商明堂諭判曰訊據原告控告被告等抗不遷移等情查兩造旣無訂立合同契約房東應有自主之權應着被告一併遷移惟被告等一時難以覓屋准予寛限三個月出屋不得違誤 
[不還借欵拍賣客棧]  
　　新隆棧主婦程老三被戚德甫延賚美律師在法公堂控其不理借洋六百元一案昨經中西官商明堂諭判以訊得此案被告祗認借洋三百元尙有三百元矢口不認且中人即被告之故夫難以證明應着被告交還原告洋三百元准將被告所開之棧拍賣拍得之銀交存公堂再核堂費歸被告負擔 
[烟案分别懲罰]  
　　陳　祥·黃阿四因在湖北路三百零四號屋内合開燕子窠前日午後被老閘捕房鄧副捕頭偵悉帶同包探前往將陳黃二人與烟客張榮生·趙阿根·等八人連同烟具一併帶入捕房昨解公共公堂經中西官訊明以黃阿四係屬過犯判押西牢四月陳罰洋五十元烟客各罰洋二元一併充公烟具銷燬 
[賭案主客併罰]  
　　婦人李王氏前晚在海勒路六十號屋内糾衆聚賭抽頭漁利爲探目歸松濤訪悉偕同包探錢光乾·葛祖元·張稼軒·等往將氏及賭徒李振玉·嚴汝庭·陶述東·劉君車·申耀庭·劉悅武·陶書林·袁子和·周凱文·周寳峯·程貴喜·馬孟德等拘獲·連同賭具昨解公共公廨中西官訊實判李王氏罰洋十元餘人各罰三元一併充公賭具銷燬 
[褲腰内搜獲贓洋之請究]  
　　海甯路福泰祥烟紙店夥李忠源竊　賬洋九十三元反投滙司捕房謊稱該店被盜侵入搶刦經公共公廨訊實判李押西牢一月前日承辦此案之探目陸連奎將李犯送監執行時在其褲腰内搜出尙未用罄之贓欵九十一元故復將該犯於昨解廨稟明前情請爲嚴辦中西官諭被告押候下禮拜五訊明再核 
[女兒失踪之查獲]  
　　婦人耿鄧氏家居丹陽有女小蘭年十五歲去年十一月十七日忽然失踪該氏各處找尋無着乃託邱春芳代爲緝訪茲邱等來申始悉小蘭實被賈四兒誘拐轉託周小福等將小蘭藏匿在浦東花園石橋附近徐阿坤家内邱偵查明確往邀該氏來申周投三區警署稟稱立派長警往拘詎賈四兒已先期逃逸該長警將耿小蘭·周小福·並牽涉之徐阿坤·等一併解署連同耿鄧氏及證人邱春芳移付地檢廳訊明究懲 
[尋覓走失女兒]  
　　法租界辣斐德路東口安納金路二百九十號朱姓家於昨日午前九時許走失十一歲之親女琴仙　出尋覓無着除投報該管捕房請派探飭查外並刷印傳單沿途分送請人查訪如有人能知該女下落者願出酬金洋三十元云 
[一週間之車輛違章案]  
　　前日下午公共公廨訊理之車輛違章案八十七起一起改期兩起註銷不計外被罰八十四人誌之於下陸榮崑·薛德福·無領事管束西人麥帝氏·克加氏·各罰洋十五元趙阿四·鄒富全·王寳發·邱阿五·金元·劉林甫·陳阿郎·朱順根·俞永甫·陳阿三·吳阿根·各罰十元楊阿慶·許記林·俞金甫·陳阿毛·包永泰·施金森·張金貴·周阿明·程明德·趙林生·吳根富·崔阿榮·武　丙·各罰八元阮阿二·楊福林·俞金甫·馮阿寳·蘇宏山·黃星福·沈阿四·蔡阿毛·姚碌碌·徐丙忠·金阿根·黃梅卿·周錫卿·劉金生·劉德祥·張阿寳·朱阿三·吳阿四·高二郎·陳阿二·李鴻孫·紀阿二·孔仙加·周其寳·盛根根·顧廷左·倪阿二·李厚山·宋阿根·蔣金甫·孫阿初·俞阿毛·董三郎·各罰五元宋阿大罰四元白阿四·徐炳忠·張和生·謝德森·李松鶴·陳家滇·徐鳳章·姚金發·徐金狗·王寳有·葉太和·張毛囡·張和興·艾棠森·施洪寳·姚金奎·孔根根·各罰三元王寳發·顧阿狗·各罰兩元李小寳·高瑞林·沈福林·各罰一元均着充公 
[公共公廨訊案彚錄]  
　　昨日公共公廨訊理之民事訟案彚誌如下（一）美商興隆洋行美國人巴拿德訴已歇買辦李秀甫不將賬目算清請追損失銀四千兩案原告代表樊克令律師述明案情並向原告詰據訴稱一千九百二十二年被告懇請我添組進出口部聘彼爲買辦訂立合同後給與免稅票五十張往内地購辦貨物可以免稅被告以五十張不敷故又向美總領事署領得一百二十張交給詎被告並無貨物交到不知其將此項免稅票如何用去亦無賬目報告我對於此項免稅票享有二成利益被告共領一百七十張我應得利益三千兩旣向美領署領去此票而無貨物運美故美領以我失信是以信用上又受一千兩之損失云云被告延甘維露律師辯護祗承認收到免稅票一百二十張並向原告駁詰之下堂諭改期續訊（二）美商麻雀牌公司主婦梅隆搿來格延羅律傑師訴錢子超羅連生將購買麻雀牌美金二萬九千餘元私自取用案被告延慕思律師請求減輕交保堂諭各减交三千元舖保候訊（三）美商捷和洋行延羅傑律師訴美華襪廠欠貨欵案堂諭原告先具五百兩結准發封美華襪廠並公示申新兩報傳逹（四）依巴德電料公司訴馬裕生欠裝電料價洋案堂諭海思克律師願將請求狀撤回應予照准候諭派本廨理賬員薛邁羅清理具報該合股飯店及簿據交清理員收管各債權人訴狀均交清理員辦理此諭（五）妓女戴五小姊（即秋月）延甘維露律師訴鴇婦愛珠老七等阻止自由案堂諭給諭原告本案未判决以前不得由他人干涉自由並傳各被告到案訊核（六）王幹臣等延雷聲布律師訴王與權造屋佔地案堂諭准提前排審（七）馮鐵蓀訴錢經生案堂諭同上（八）林慶榮律師代表同仁錫號訴中華錫紙廠林仕卿不付支票銀案堂諭林仕卿之請求改期候飭夏金海並傳議單内各股東到案訊間再核該廠已由欠房租案内發封如果拍賣除付房租有餘欵項應歸入本案辦理議單附卷（九）馮滄亭訴翁連生欠貨欵案堂諭改期十四天訊（十）張惠錫訴陳少泉捲逃案堂諭准公示申新兩報十四天傳逹 
[誌謝]  
　　昨承大東書局惠贈第三卷第十一號「半月」一册謝謝 
來函 
[樓道富來函]  
　　本月十八日貴報本埠新聞欄内載「樓道富請領陳阿毛屍棺」一則微有差誤之處查鄙人請領者並非陳阿毛乃係黃才熙之屍棺因姓名纏誤將來或起轇轕爲特具函拜懇更正以照核實爲感樓道富謹啓 
[寗波旅滬學會來函]  
　　逕啓者敝會隣居徐姓男孩名福鈞年五歲本地口音於陰曆正月十五日下午三時失走當時外穿黑白柳條長衫内穿元色棉袍子呢褲其鞋子頭上釘有黑皮一塊四處找尋均無下落徐姓家極寒苦祗此一子現其父母痛子失踪幾不欲生終日號哭狀若痴顚悽慘情形目不忍覩用將上述事實函告貴館敢乞賜登來函欄内俾各界有知此孩下落看通知徐姓完人骨肉功德旡量（通信處先施公司後面天津路徐合興成衣店）甯波旅滬學會謹啓二月二十二日 
[國貨工廠彚誌]  
　　上海江西路五十一號 
　　中華全國工商協會錄登 
　　國貨艾羢艾絨本國產用以製印泥最爲相宜銷路亦廣自某國人仿製年溢利權無算今姚潤鑅君創設立大製艾廠於浦東張家浜取用鷄球商標電力機製潔凈無塵每口出數甚多每斤價銀一兩較舶來品爲廉因之銷路日擴現製就樣品數千份函索樣品附郵票一分即得云 
　　協犬工廠本廠在民國四年間成立爲首先剏辦之絨線綫球廠物質精良價目低廉早已行銷全國茲因定貨擁擠原有廠屋不敷展佈特於去年大加擴充並添購機器數十部自建廠屋數十間因之出品異常迅速自本年起定價特别克己倘蒙惠顧無不極誠歡迎 
　　三星牙粉上海河南路中國化學工業社之三星牌鹿頭牌二種牙粉爲中國牙粉之最先仿製者迭經抵制劣貨推爲先鋒最近又有二妙牙粉藥水牙粉尤爲牙粉業中别開生面者其他化妝品工業品化學工業品名目繁多不及備載如各地願爲經銷者詳細價目函索即寄其自製炭酸鎂尤爲製造牙粉不可少之原料今稅務處已得准免重征云 
　　愛國公司專製織機圖各種布疋行銷南洋羣島素負盛名其五羊牌純絲襪絲光襪及正字地球牌毛巾等亦爲客帮所信用茲爲推廣國貨起見門市兼銷國產物品現值春節上列貨物銷路轉强業已存足躉批以應去胃且均剔選精良定價低廉凡熱心國貨者可一試之 
　　地址　法租界紫來街　電話　中央四三五六 
　　華豐香皂上海法租界巨籟逹路華豐香皂廠係民四愛國運動時所創設發起者爲洋雜貨業老前輩陳志廉君歷年成績之佳堪爲香皂業之冠袖行銷廣遠出品衆多綜計商標有五十餘種之多其最著名者爲美人仙鶴老虎亭子花鼠鹿頭百花三美新娘二美人物西美蘭亭萬壽山等十餘種全國各大埠以及南洋羣島均有該廠出品其批發所在上海東棋盤街「六二五號」電話爲中央「三六五六」云 
　　鴻大線球鴻大工廠係喻鴻泉君所創設爲首先創製國貨線球者該廠成立以來歴有年數其信譽已爲各帮所推重國内各大商埠以及南洋羣島均有該廠出品到逹現因原址不敷展佈特在閘北民德路起建新廠並添製機件擴充範圍並可代客染做絲光惠顧者請駕臨北福建路申泰鴻接洽可也 
[三友社門市部二樓將擴充舖位]  
　　上海三友實業社所出之三角牌毛巾温軟潔白較之軼錨牌有過之無不及因一爲日貨一爲國貨二者相較則舍日貨而就購國貨矣自三角牌毛巾出世以來日製品遂無人顧問於是鐵錨牌毛巾絶跡於市該社有此成績銳意改進多方改良以求完善而博顧客之歡迎其新製品如浴巾浴衣床巾床毯檯毯檯布門帘窗帘等皆爲家庭應用之棉織品且其花樣日見翻新層出不窮其顏色亦深淺合宜永 
不退色故爲時人所歡迎今之新家庭無不備之一面擴充銷路於各地並推廣營業於國外如香港南洋等處均有分公司之設立因之聲譽日隆營業亦蒸蒸日上其南京路之門市部亦日有進步每日門售約在千元之譜現聞該社門市部二樓亦將擴充爲舖位以便選購云 
[愛華皂廠新建廠屋]  
　　愛華香皂廠成立雖在華豐中華興記之後其進步之速實令人驚奇去歲營業供不敷求現故該廠在閘北寳通路底另建新屋業已竣工並添置新機以應急需其廠房之宏敞壯麗除五洲固本廠外當推第一記者去歲因有事赴廠順道參觀一周該廠主任彭鳴盛君言因定貨山積舊歴甲子年正月初五即須開工其原有之發行所因不敷應用亦將遷至大川通云 
[粹成傘廠擴充範圍]  
　　粹成陽傘廠開設甯波江北岸外馬路通商銀行隔壁經理王冰生君自五四運動以還悉心研究綢布陽傘製造法經歷幾番試騐始告成功出品以飛鴻牌爲商標呈准農商部註册稅務處豁免重徵歷次海内外賽會均頒給優等奬憑各在案其原料多用國產間有借材英美者所製一傘用機器雇手工工程繁重須經過九十餘次手續定價則格外從廉每打自十一兩起十六兩四十餘兩不等零售每柄爲一元二角五分國内通商巨埠均有代理店代售傘形狹長重僅十兩有奇式樣新頴携帶輕便竟駕乎舶來品之上洵爲人人禦雨遮日必備之具該傘自行銷以來頗得社會多數人歡迎而歐美諸國亦爭相定購每年銷數約計十萬餘柄現因逐年增加供不敷求正在擴充範圍加工製造以廣銷路云 
 
 

Page 17

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 18

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 19

 
 
第一萬八千三百十二號;中華民國十三年 西曆一千九百二十四年二月二十三號
星期六 * *常識 
常談 
[青年與小說] [  覺]  
　　青年在求學時期其關於體育智育德育之課業苟一一注意本已日不暇給雖有優良小說足以開發心思爲智育之補助者亦必經父兄與師長之審定而後可以無弊若聽其自閱漫無限制其危險有不可思議者 
　　方今一般無行之文人專以導淫小說爲漁利之鈎餌書業中人無鑒别之智識濫印濫銷流毒社會未知所極吾急盼青年之父兄與師長無論其在家庭在學校見有小說發現必一一審查其内容决定其可閱與否可者聽之不可者焚毁之吾知其造福社會正無涯涘而尤願青年之能知自愛勿飲鴆以自毒也 
經濟 
[選擇電燈須知] [  祖榮]  
　　電燈已成日用品倘無選擇常識不經濟殊甚電燈之優者須價格低耗電省壽命長設Ｗ爲一燈所耗之互德時（Watt·Hour）F爲每互德時之價格Ｐ爲一燈之價格Ｄ爲燈之壽命以燃點鐘數計算則點燈一小時共費錢Ｐ如下式Ｐ＝ＦＷ+P/D 
　　現時市上所售之燈約分兩種其一泡内眞空光色帶黃流行較久其一泡内含惰氣光色帶青爲數年前新出之物人多稱爲HalfWatt即半互德燈第一種費電較大但價格較低壽命較長第二種耗電省惟價格較第一種約高一倍壽命亦遜之故兩種燈各有得失每觀今之自詡内行者輙以半互德燈省電之故趨之若騖一若眞空燈無存在之價值者抑亦過矣據最近試騐眞空燈每燭光平均耗費1.3互德半互德燈小者（廿五至三十二燭光）每燭光耗0.9互德左右大者如二百燭光亦須耗電0.7互德所謂半互德僅指一千光以上之燈而言耳若依上列公式計算知經濟之道在乎燭光數大者用半互德燈燭光數小者則用舊式之眞空燈（乙種酬） 
[我對於常識酬金之用途] [  鳴]  
　　申報常識爲灌輸人類智識唯一之利器凡切于人生日用之必要者若道德若經濟若科學若法律若衛生等無不徵求備至應有盡有苟欲成一完全知識階級中人竊以爲不可不讀申報常識近年以來我之眞精神我之新思想往往受其激觸如雨中春草一發而不可復遏時常將我之精神與思想一一分别的寫出來登在他報上與大家討論討論他又有酬金以奬勵我我不敢負他盛意特想出一個利用方法以歸作正式用途我平日重視科學不啻爲我第二生命而科學書籍每苦絀於經濟不能多購遂將每年所入此項酬金除抵償報資外餘均爲購買最新科學書籍以備參攷之用家無擔石之儲室有圖書之富皆由利用酬金之所致也將來對於科學一門略有心得又可以在該報上小有貢獻然則常識酬金之用途亦大矣哉（乙種酬） 
衛生 
[疾病預防之注重] [  遇緣]  
　　人體健康爲人生最大幸福社會進化人生侵害健康之敵患亦愈多而醫藥之發明亦日有進步但疾病旣侵害及健康雖有極良善之醫藥總不如防備於未然之爲要故此次第五次醫學會開會愛波敦女醫士演詞中有衛生中心點世界醫學傾向於防病方面有病而治未免太晚云云其說甚是對於預防病害之方吾輩處今日之時代誠不容少懈已 
　　預防法有二一爲傳染病預防法一爲普通病預防法 
　　傳染病預防法屬於公衆衛生百藉重各地方或中央政府之力不可對於傳染病預防法各國政府都訂有法規特别處理之屬於個人之力所能及不可不有此種常識者一爲隔離方法一爲清潔方法一爲消毒方法蓋患者如屬傳染病則無論至親骨肉如未得完備防禦方法萬不可再與患者接近當立即隔離之患者之居處用物等等當一一清潔或消毒其手續爲燒却或蒸氣消毒或煑沸消毒或藥物消毒等 
　　普通病預防法完全屬於衛生常識其中最要條件列舉如下 
　　（一）運動運動爲健體要件體健則對於疾病之抵抗力强而病患自免 
　　（二）清潔衛生要件首貴清潔則一切之病菌自無從沾染 
　　（三）空氣呼吸新鮮空氣則血液清潔運行身體各處資生之養料豐富身體自然健康 
　　（四）飲食飲食物宜取其含滋養料多而易於消化者蔬菜豆腐之屬皆不可少固不必濃脆肥厚珍貴品物始爲佳良之飲食物也循是而行則體質强健疾病自免預防之法别無他種秘術全在尋常生活之中事事留意雖有良藥名醫迨至旣病而後始奏醫藥之效亦旣晚矣故預防不可不注重也（乙種酬） 
道德 
[富來克領之勤惰格言] [  幻夢譯]  
　　勤使萬事易惰使萬事難 
　　勤能償債惰能增債 
　　勤學淵博勤求致富 
　　惰如銹之毁物勤如常用之鑰無不鮮明 
　　不勤勞焉能有獲故但抱希望者必終爲餓𩛞 
　　艱難由懶惰生苦惱由偷安來 
　　惰行甚緩貧困不久即追及之 
　　餓經勤工者之門而不敢入 
　　勤工者不乏食 
　　勤爲佳運之基 
　　惰者睡時汝當勤耕可多獲穀且有蓄藏 
　　惰者晏起終日忙忙雖至深夜猶不能竟一事 
　　明日有欲辦之事盍今日辦之 
　　欲得一忠心洽意之僕人不如自役爲妙 
　　早起早眠使人旣健康富裕且智 
　　懶惰致災逸豫致憂 
　　長睡墓中可得 
　　銜手套之貓何能捕鼠 
　　睡狐豈可獲禽（乙種酬） 
法制 
[演唱淫詞之違警律] [  福基]  
　　查演唱淫詞淫戲最足以敗壞風俗鄙人入春以來偶至本埠各遊戲塲略爲消遣見一般演唱灘簧者不但污言穢語且裝出各種媚態妖容殊足以令人捧腹惟察該演者之心理祗卜一時觀客衆多不知青年男女每受其無形之惡感化效爲寡廉鮮恥之事爲害風俗莫此爲甚按照違警律第三十一條應處以十五日以下之拘留或十五元以下之罰金有地方之責者應加取締否耶（乙種酬） 
家政 
[我家的家規] [  良]  
　　（一）早晨黎明起身睡時最遲不得過十句鐘 
　　（二）家庭内外須清潔三姑六婆不准往來 
　　（三）子女不准無故出外即偶然出游宜指明地方限定時刻不准過遲 
　　（四）兄弟妯娌間宜互相扶助和睦親雙勿因細故而反目 
　　（五）不准蓄置婢妾 
　　（六）子女見尊長須恭敬尊長待子女宜慈愛於心勿以姑息長子女之惡習 
　　（七）子女不准私交無益朋友不正當之賓客亦不准來家　望 
　　（八）傭僕對家主不准用老爺少爺等稱呼 
　　（九）婦女不准　備金珠等珍貴首飾在家尤不准衣綢衣 
　　（十）購物付現欵不准欠賬 
　　（十一）兒童不准謾駡及喧嘩 
　　（十二）家人不准賭博及吸食鴉片 
　　（十三）婦女雖無事宜在家讀書習字不准站立門前 
　　（十四）婚喪喜慶崇尙節儉不准奢華糜費金錢（乙種酬） 
禮俗 
[栩緣老人語] [  章伯寅]  
　　甲子年元旦詣王勝之先生處求書聯語見先生所書遺囑八十字於喪禮問題頗足以挽回頽風針砭末俗爰鈔錄如下以供衆覽其文曰異日兒輩爲我治喪禮宜儉僧道儀仗中西樂一槪屏除葬宜速勿赴告免漏訃濫訃之嫌勿彚弔行鼎惠懇辭之實葬後登報以告親友免爾曹匿喪之嫌或出柩後報告毋惑毋違甲子元日栩園老人預示等語先生又云晚近哀啓往往孝子自誇功業僞謂於父母有如何關係其徧發徵壽文啓者措詞亦復相類相尙以僞去禮愈遠至出殯時之僧道儀仗中西樂等更與迎神賽會毫無少異足令弔者大悅均不足爲訓云云有志改革禮俗者對此當作如何感想（不受酬） 
雜錄 
[我之閱報談] [  寳山楊迥]  
　　去年暑假後予任事於鄉間小學以每月間所得之薪金内提出一元定閱本報每一月内將自由談及常識各彚訂一册每三月内將星期增刋彚訂一册每半年内集小說半月刋及家庭半月刋各訂一册今已得自由談及常識各六册星期增刋二册小說半月刋及家庭半月刋各一册退課後手執一册前後翻閱擇鄉民應具之常識摘錄於小黑板上懸於通衢任人瀏覽以增進鄉民之智識亦社會敎育之一助也擇自由談及小說半月刋中之文字淺顯而饒有興味者則油印之作爲國文科補充之材料擇常識之有關於學生者則爲與學生談話之資所以增進其課外之智識學生中英不樂聞予之談話也於歸家時輒以家庭半月刋中所刋小說之情節曁家中必須之常識詳告家人并察家中實情雜以個人意見半年來家事日見進步是則予之閱報獲益者有四方面焉一爲個人一爲鄉民一爲學生一爲家庭而所費者月僅一元然則閱報之事何樂而不爲耶（乙種酬） 
 
 

Page 20

 
 
第一萬八千三百十二號;中華民國十三年 西曆一千九百二十四年二月二十三號
星期六 * *   
 
 

Page 21

 
 
第一萬八千三百十二號;中華民國十三年 西曆一千九百二十四年二月二十三號
星期六 * *本埠增刊 
[南華園廣種除蟲菊]  
　　華涇鎭南華種植園主張東海去秋向牯嶺路七號仙樂種植園購得除虫菊種子七八升闢地播種茁苗十餘萬株其地僅三十畝預計除自行種植外尙餘五六萬株張君特於日前登報將苗分讓每千株售洋十元向購者頗稱踴躍又牯嶺路七號該園總辦事處『寛騐除虫菊栽培法』一書每册洋一角半並贈除虫菊種子一袋云 
[英國運來雨衣帽]  
　　先施公司洋雜部現有大批男女雨衣雨帽均係英國運來雨衣約分數種綢面雨衣其表面爲絲織中層爲膠質故天雨亦不浸濕價每件念八元半至三十二元半又黑膠男女雨衣價十八元半普通英國雨衣每件售十二元半又男女雨帽每頂槪售二元云 
[新到袖邊及枕套]  
　　永安公司花邊部新到瑞士國袖口邊每碼自一角起至一元二角半又有裙紗花樣各别顏色計分五種均由昨日開箱價每碼一元七角半又十字布繡花枕套色頗鮮明每對二元八角又十字布靠身花式計數十種每對三元云 
[織物機器製造多種]  
　　大成裕記織物機器製造廠設於寳山路西首虬江路多年聘有專門技師督造各種鐵質木質提花機踏花機以及各式織花機械並發明最新式鐵質提花龍頭係三節或五節活動花枕頭·活動銅針板·活絡銅奶子·可免花版潮燥及種種之弊兼售各種織物附屬品等料優質固價目亦廉云 
[德國博士眼鏡到滬]  
　　大新街三馬路南首遠東眼鏡公司向德國柏林工廠定到大批金銀鉸鍊玳瑁軟扁脚博士眼鏡堅固靈捷現由該公司獨家經理購眼鏡一付贈茜萊石鑽戒一只連日銷數甚廣云 
[中英製售梅花藥糖]  
　　河南路福州路口中英藥房所出之梅花疳積糖專治小兒積食等症因内含有殺蟲藥質頗富故頗著效大瓶售洋四角小瓶祇售二角近日往購者頗多云 
[同昌新設電池部]  
　　南京路同昌車行現設同昌電池部於雲南路南京路口專售各種著名蓄電池及其零件兼售汽車機器脚踏車及汽船上等電器附品修理電池及充電則備有外洋上等工器并聘有專門技師現正鳩工裝修一俟告竣即行開幕云 
[三育公司文具廉價]  
　　棋盤街三育公司專售學校用品茲值開學期近本月二十日起將舉行大廉價一月花色甚齊物品亦良云 
[鄧中興運到五金貨]  
　　五馬路石路口·鄧中興五金號近又運到美國高平廠各種銅鐵門鎖·包鎖·銅籃鎖·另有紙板鎖多種每板一打附有鐵架便於陳列德國司笛克廠鞋圈亦到有數十種大小俱全顏色分黑·白·深黃·紫紅等歐戰以後尙係初次來華貨質甚佳裝璜亦麗云 
[五金協會之春讌]  
　　上海五金協會前日假座大東酒樓讌叙到者如該會會長黎潤生君·及各會員等約數十人至十句鐘始各盡歡而散 
 
 

Page 22

 
 
第一萬八千三百十二號;中華民國十三年 西曆一千九百二十四年二月二十三號
星期六 * *[九福堂發行箋扇]  
　　公共租界帶鈎橋北寳善街口·九福堂箋扇號自去年四月間開幕以來生意發逹售價甚廉云 
[儀器公司之新貨]  
　　棋盤街泗涇路口上海儀器公司遷移紀念廉價以來營業益旺新由德國運到大批畫圖儀器價自一元四角四分至四十元不等此外德國長皮頭鉛筆每支减售三分五釐顏色圖紙等花色極多售價亦廉印有學校用品亷價單可索云 
[明星影片公司招股宴客]  
　　明星影片公司前晚（二十一）六時爲擴充招股事假寗波同鄉會宴客到者有方椒伯·勞敬修·鄔挺生（代表姚方定）袁觀瀾·黃任之·沈信卿·等四十餘人由該公司職員招待七時半入席進餐後袁履登主席致詞次任矜蘋報告經過情形及擴充招股辦法次鄔志豪方椒伯曹慕管殷汝驪勞敬修諸君相繼演說次張石川答謝最後放映孤兒救祖記影片至十二時始盡歡而散 
[「賴婚」影片之商榷]  
　　哄動一時之『賴婚』影片已在滬開映四次矣賣座之盛始終未見其衰此無他其價值高貴有以致之也 
　　當初次開演於上海大戲院時余因事冗未暇往觀乃聞友人語及此片有數種優點非他片所能及余亟詢其優點何在余友謂此劇結構甚佳演員之表情尤佳餘如背景攝影·穿揷　亦極精美故此片實可謂電影之首屈一指之傑作焉余聞之不禁怦然心動者屢矣深悔當時不能一廣眼界嗣以第二次開演於上海余忙中抽暇驅車往觀 
　　第三次該片開映於申江戲院余亦往觀其味更佳誠百觀不厭之佳構日昨又與友人往滬江影戲院領略其第四次之興味茲將須商榷處分述於後冀關心電影者有以告我也 
　　當愛娜在姑母家中時被桑逹生邀往伊家茶會愛娜遂問桑曰『姑母何久不至我將去矣』此語足見愛娜天眞爛漫有愛長之心然桑即以『姑母行將至矣』一語塞之且將各種引誘伎倆顯出使其上鈎因此假婚成就下榻於旅舍致使以後發生種種不幸之事 
　　所疑問者當愛娜一離姑家即久久不歸而姑母旣不遣人往桑家接回又不探聽愛娜與桑之行徑况愛娜臨行時並無向姑母告别不返之語而姑母在家竟無一語談及何姑母不近人情如是乎 
　　余思愛娜爲素不相識之客邀去爲姑母者於情理上决不能置之不聞不問豈世上有如此之不近人情耶 
　　姑母雖云勢利然於表面上亦喜裝仁愛觀其於愛娜易衣一事可知何演此片者於此不着意乎此余之所以疑惑不解耳（可可） 
[愛普廬暢映「日間之妻」]  
　　北四川路愛普廬影戲院自開映世界第一愛情名片「日間之妻」以來觀者甚爲踴躍日間開映二次觀者幾無立足之地亦云盛矣 
[翔舞台開映「孤兒救祖記」]  
　　虹口胡家木橋天寳路之翔舞臺自開演斗牛宫·洛陽橋等燈彩戲後因所備燈彩之精美及戲中穿揷之滑稽大受觀衆歡迎今日該舞臺又租映明星公司之『孤兒救祖記』准下午一時起開映使僻居虹口一帶之士女亦得一觀此片云 
[各學校之開學禮]  
　　南洋商校山海關路南洋高級商業學校昨開學名譽校長鄺富灼訓育主任劉偉山均有演說云 
　　上海女學南成都路上海女學及男學部二十二日行開學禮下星期三上課云 
　　惠靈學校薛家浜惠靈英文專修學校昨日開校該校在新龍華購地六十餘畝現正招人投標云 
　　聯益義校虹口胡家木橋香烟橋路聯益善會義務學校書籍學費一槪免去二月二十二日開課云 
　　同善義校虹口同善校友會所設之通俗義務夜校及英文專修夜校二十四日開學二十五晚上課云 
　　萱鏡女校虹口周家嘴路萱鏡女校前日開學學生較去年倍增二十五日上課云 
　　時霖學校慕爾鳴路時霖學校昨行始業式定二十五日上課本學期添闢敎室推廣學額云 
　　民化學校城内虹橋東衖民化學校十六日開學學生到者頗爲踴躍云 
　　惜分夜校寳興路廣吉里惜分中英義務夜校係少年自治研究會所附設定二十五日開學云 
　　豫商會校三馬路小花園河南旅滬商界聯合會設立商業英文夜校前晚行開學禮學生到者百餘人云 
[果品市消息]  
　　日來福橘來源尙有但不旺耳故價仍貴每擔售十元每斤價一角六分至一角二分零星出售大者每只七八十文小者三四十文云 
[儉德會崑曲團試鑼]  
　　儉德儲蓄會昨出通告謂崑曲團定於二月二十三日（即星期六）下午二時舉行試鑼凡會員職員以及來賓均得入座旁聽崑曲節目爲趙伯英君之「喬錯」唐璞丞君之「議劍」陸彬儒君之「南浦」陶笑舫君之「小宴」「驚變」陸沛若君之「斬竇」陳保藩君之「問探」等云 
[戲劇協社明日會議]  
　　陸家浜職工敎育館之戲劇協社於本年度劇務進行上業已熟籌辦法基金募集委員自推出錢劍秋女士谷劍塵君二人後收條圖章亦均經製就以備收集基金份數認者極爲踴躍刻已超過半數以上明日（二十四日）下午二時在該館事務所舉行劇務會議列有議程四項（一）基金募集案（二）舞臺改建案（三）春季表演案（四）無錫黎明劇社加入爲團體會員案云 
[第一臺之「五虎平南」（三）]  
　　蓋洪玉出營後蘭英與狄虎相偕至段宅請洪玉母妹同往狄營居住不料洪玉之妹見狄龍至恨不得以一劍斬龍爲快蘭英見勢不佳向前攔阻不料劍向段妹之頸略一推撞首級因之落地其母見情大慟大詈蘭英之冒撞蘭英恐禍之及己也不得已乃將錯就錯并其母而殺之而洪玉不知也洪玉見家中骨肉旣已被人殺盡心境惡劣不堪乃奔往蜘蛛山重振旗鼓招集嘍囉靜待時機時馮太尉正掌國柄忌楊狄聲勢日盛思有以害之乃僞造聖旨攫奪帥印並命狄青爲先鋒楊文廣爲軍師限日大戰叛賊黃帆如戰北即斬首無赦楊狄明知其用意所在然聖旨難違要亦無如之何也已故八賢王知楊狄命在旦夕亟思拯救乃托夢於包龍圖囑其於翌日午前趕往山西救護楊狄二帥遲恐不及龍圖早醒即乘駿馬入晋至則楊狄二帥及少將狄虎已在法塲候斬龍圖反覆爭辯始得倖免於難蓋當馮太尉奪得帥印後黃帆又來騷擾蘆台關馮太尉命狄青單軍抗戰青以兵微將弱幾將下馬就擄楊文廣情急不得已乃鳴金收兵馮回營後誣判楊狄等心存圖叛有意鳴金收兵治以死罪此時若無包青天趕至救護二將之一生英名幾造成莫須有之大寃危乎殆哉此難方已黃帆又派妖道前來挑戰穆桂英迎戰數次屢戰屢北狄青乃命次子狄虎往乞洪玉援救虎懼未婚妻堅甲利兵不願前往青乃加派焦廷貴爲之護駕蓋廷貴膂力過人且與洪玉曾相識也虎至段寨果爲洪玉所拒虎百般哀求兼得二婢及廷貴之苦勸洪玉始露允意惟念前情未免碎心斷腸耳旣入狄營青即命往戰妖道迎合數次始奏凱旋惟穆將護剛魏他岳二小將被妖道以妖術擄去洪玉深夜往救亦中機關就擒二本大略盡乎此焉（待續）（梅花館主） 
[集會表]  
陽曆七月　　　時間地點　　　　　　召集者　　　　　　　　事由 
廿三日　　　　　四川路中央大會堂　旅滬廣東中華基督敎會　游藝會 
廿三日　　　　　四川路青年會　　　青年會京劇社　　　　　演排京劇 
廿三上午　　　　蓬路錢莊會館　　　錢業大會　　　　　　　選舉正副會董 
廿三午十二時　　四川路海軍青年會　中華青年會　　　　　　徵求隊聚餐 
廿三日午十二時　寗波同鄉會　　　　道路會設備隊　　　　　成立會 
廿三日午十二時　寗波同鄉會　　　　道路會惠貞隊　　　　　成立會 
廿三日下午二時　對日市民會　　　　對日市民會　　　　　　評幹聯席會議 
廿三日下午六時　石路金陵春　　　　中華武術會　　　　　　緊要會議 
[今日天氣較寒]  
　　徐家匯天文臺昨日下午四時三十分氣象預報云氣候較寒揚子流域有雨雪地方但天氣或可轉晴全國沿海均有稍强之時令風琉球與小笠原間因低壓繼續向東北進行天氣惡劣有風雨本埠温度在下午三時前之二十四小時内最高四三·○最低四一·二去年同日最高四二·四最低三二·九 
 
 

Page 23

 
 
第一萬八千三百十二號;中華民國十三年 西曆一千九百二十四年二月二十三號
星期六 * *申報汽車增刊 
評論 
[長途汽車之治安問題豪]  
　　自臨城刼車以還國中鐵道有所殷鑑相率增厚警力用備不測亡羊補牢雖云未晚然而金錢方面與國際地位之損失又何可勝言鐵路之籌防盜匪旣如是長途汽車之治安問題爲未雨綢繆計又安可忽視哉 
　　長途汽車之道路雖不若火車路之遙遠然組織則不迨火車遠甚火車有電報有電話有警有械一遇事變首尾貫通尙易爲力若汽車之簡單則長途至爲危險且汽車經過之區大率荒僻不法之徒每狡焉思逞汽車縱可疾馳亦難免於禍患爲今之計長途汽車應舉兩事茲述如次 
　　一曰敷設電話專線也長途汽車站之已設電話者今亦甚多惟各站啣接不能通話於首站如能接一專線遇事直談可免隔閡稽延之弊二曰增置路警也汽車公司更宜訓練路警一隊分駐各站平時應駕駛脚踏汽車巡察全路又每車應設車守一人與駕者並坐身懷槍械以防不測上所述者淺而易行之事也惟於全路治安至有關係願營長途汽車業者一注意之 
專論 
[汽缸之檢視與修繕丁祖澤]  
　　汽缸之式樣。大别之有四種。余已分别說明於前數期。（參閱本增刋第一百零一及一百零三期）而各式之拆卸法。亦皆不相同。有須將旋緊汽缸與曲柄箱之螺絲釘鬆除。然後可卸下汽缸。以露出其内部。有須先除去匹士頓。其法以曲柄箱下截拆下。更卸去總地軸下方之軸枕蓋。乃可將曲柄軸連同匹士頓取去。以觀察汽缸之内部。此匹士頓爲數個同時取出者。故須手術精愼。如欲一個個分别取出。則手續較便。然須先將連接杆卸除。又有一種汽缸。其蓋可卸除。即得露出汽缸上半截之内形。匹士頓之頂端。及進出汽之凡而等等。又有將連接杆之近曲柄一端鬆開。而連同匹士頓取去。以顯汽缸之内部者。但在拆卸之前。務須將一切附件除去。其手續爲先去電線。次及進出汽管子。再次卸除散熱器與引擎之連通管子。最後將麥宜都。分電器。發電機等除去。若引擎係用高壓空氣或電石氣（Acetylene　Gas））開動者。則在提起汽缸之前。預將一切通入此等氣體之管卸開。如將各附件取去之後。再用活絡螺絲板（Monkey　Wrench）。將汽缸固定在曲柄上之螺絲釘。悉數拆下。是時若螺絲板轉動之地方。不甚寛舒。則更換他種。以便工作。各螺絲拆去之後。即可提出汽缸。若各個汽缸。非合鑄一體。則提出頗輕便。無須多人帮助。或用起重機吊出。然汽缸與曲柄箱之蓋合處。中間鑲一紙塡圈。如從前此塡圈用膠水貼着者。宜先以鑿子沿蓋合之隙縫。四周鑿開。切勿以槌重擊。以冀汽缸與曲柄箱分離。而損傷汽缸。俟塡圈紙鬆開。則以手將汽缸向上輕舉。即可取出。但提舉之際。汽缸須平正。不可使稍傾斜。或向左右蕩動。以免匹士頓刮傷汽缸之内壁。若兩隻汽缸合鑄一體。如尺寸細小。則一人可提舉。稍大則較笨重。或須一人帮助。至於三個四個六個汽缸。合鑄一組者。則非有二三人之助力。或用起重機不可。惟提舉時。各人着手之處須相齊。動作快慢亦宜均一。切勿此高彼低爲妥。有一種引擎之汽缸。可取出匹士頓而露其内部。然非將引擎全體離去車身之後。甚難觀其詳細。而於汽缸蓋可取去之引擎。則非將匹士頓取去。亦不能窺汽缸内部之全豹。以上一切拆卸手續。均經處置妥善後。即可從事檢視。若見汽缸内壁燃燒室。凡而室等積有灰塵。先掃除盡凈。再檢視壁上。有無刮傷之凹痕。因良好之汽缸。其内壁頗平滑光亮也。復測騐汽缸内徑。是否平均凖確。及傾斜度是否合度（有許多汽缸之内徑。近上端處較下端稍大。故其形帶傾斜如喇叭狀。）有時汽缸上端之内徑。或因多磨損而較下端擴大者。試騐汽缸内徑。是否整圓。可以測内徑規（俗稱卡尺或卡力潘）試之。若欲精審測騐。則用測微尺試之。可測出小至一千分之一英寸之變化。但能善用之者頗少耳。汽缸内徑。非駛行至一萬英里以上。或受特别障碍。不易損壞。苟查見内徑不整圓。及有傷痕。則宜重將内壁鑿去一小層。使復原來光平之狀態。惟須注意。不可切鑿過多。致汽缸壁太薄。而不能耐油汽爆發之壓力。最後用水壓試騐。將水壓入汽缸。以騐有無洩氣之處。及各部組織。是否强固。則尤周到矣。 
[汽車上電氣部分修理法（七）徐紀澤]  
　　十五發電機上抽電子刷子之換置 
　　換置之步驟（一）發電機之開車試騐。（二）若發電機之刷子上。有火星·及無發電作用。將刷子視察一週。（三）若刷子已侵蝕或折斷。可將刷子支柱與頂片（EndPlate）移去。然後換以新刷子。（四）將刷子支柱裝上。（五）將新刷子安置。（六）頂片放上。復試騐發電機開車後之情况。 
　　刷子損壞之原因與換置之詳法當新刷子換置之後。須時時注意抽電子之情形蓋新刷子每易使抽電子上發生粗糙之狀態。因抽電子粗糙之故。常有多量火星。發生於刷子上。至刷子損壞。刷子上發生多量火星之原因。除抽電子粗糙外。尙有下列各種原因（一）蓄電池線圈内之斷線。（二）引擎線圈内之斷線。（三）開車開器與車身無線相接。（四）放發表明器（即電流表）之斷線。（五）反電流斷絶器。（Reverse　Current　Cutont）之斷線。（六）正極刷子之鬆動。（七）正極刷子與正極接頭間磁場圈之斷線。（八）刷子並不在正當之位置。當新刷子裝上之後。發電機須有二十分或三十分鐘之行動。若二三十分鐘無大變化。即可應用。其新刷子之壓力大小。須有一定規定。配置之分。當於十六節内詳述之。 
　　十六刷子上彈簧壓力之配置 
　　配置之步驟（一）設於刷子或抽電子上。無病原可尋。可視彈簧壓力如何。（二）讀製造者之說明。以配彈簧壓力之强弱。（三）將各部裝上。（四）試騐電機之走動如何。 
　　配置之手續刷子上彈簧之壓力。須配置適當。接觸於抽電子之上。無過輕過重之弊。而有善於傳電之効。苟壓力過輕。則失其善於傳電之功。於是有多量火星發現。至使抽電子與刷子燒焦。爲害頗大。苟壓力過大。則刷子與抽電子磨擦力甚大。至使抽電子發生多量之熱。因至損壞。故刷子壓力之大小。亦足至極大之損害。不可不配置適當。配置之法。若有說明書。先讀說明書。然後用手提磅稱一個。將稱鈎鈎於彈簧之上。略用力使刷子移動爲止。若所得之磅數。効說明書所述者。或大或小。可用彈簧下之螺螄配置之。設無說明書。可將壓力配置至每方英寸一磅與一磅四分之三。當可安然無事矣。 
　　十七發電機或馬逹上絶緣接頭之修理 
　　修理之步驟（一）將接頭兩端之絶緣物視察與試騐。（二）若已損或斷。可移去其接頭。（三）將絶緣物移去。（四）用新絶緣物裝上。然後試其作用。 
　　修理之手續當測電流表上有比尋常電减少之現象。而發電子磁塲圈·抽電子·刷子·及各線均無弊病。其病或因發電機接頭上之絶緣物有損拆等事。若絶緣物有損拆等情。則因電機之一端接於大地。又一端接於絶緣物。今因絶緣物之損壞。故此端亦通於大地。於是有如碰線之同樣危險發生。當有此種現象發生。第一尋出那一個絶緣物是有損壞之病。第二視察此絶緣物是否損壞。或因油量浸潤而至傳電。若因油量浸潤之故。則必須換以新者。苟必要時。可用木一方。將線頭夾好。然後用薄片松香蓋之。其効與絶緣物作用相同。惟不能久用耳。 
[改良南方路政譚春愁]  
　　南市街道狹窄。路面崎嶇。久居滬瀆者。類能言之。吾人每御車行陋巷中。輙覺顚簸搖動。苦不堪言。來往車輛。爭先恐後。叫囂鬥毆。靡日無之。苟遇迎神出喪。崗警阻止交通。車馬因之停滯。費時誤事。以此爲最。凡曾遇此事者。莫不苦之。 
縣商會有鑒於是。乃具函警廳。建議改善之策。其主旨以循環放行車馬爲前提。而於警察換崗。列伍徐行。尤目爲阻礙交通之一事。同時又致書工巡捐局。請驅除障礙。顧及商情。兩函言詞懇切。縣商會爲南市交通計。可謂至矣盡矣。惟縣商會之建議。乃一時之計畫。非永久之良策也。何以言之。蓋人事日繁。交通亦愈應便利。只圖目前。誠屬救急。爲日後計。應妥籌的欵。逐漸改良。官廳遇事因循。不足深責。商會爲一縣表率。舉動應加惠於地方。南市不乏殷實商家。苟分段集資。事决可爲。質之商會諸君以爲何如。 
[道路與治安一塵譯]  
　　（Poul　Thompson原著） 
　　美國全境。道路整潔。交通便利。然而不運之徒。亦即因之而爲所欲爲。肆無忌憚。且往往倖逃法網焉。此則事實昭彰。無可諱言者。目下十有八州。共商護路方法。羣以爲組織州警。爲不可緩之舉。蓋以少數巡警之力。而欲徧逹於全國各村鎭。所謂鞭長莫及。爲事實上之所難能也。十八州旣倡州警之議。其餘各州。亦咸急起直近。仿而行之。此蓋州自爲謀。以收與政府合作之效。藉護路方法。而維護人民 
 
 

Page 24

 
 
第一萬八千三百十二號;中華民國十三年 西曆一千九百二十四年二月二十三號
星期六 * *治安於無形也。 
　　新近意利諾省銀行公會。會議於芝加谷。商組州警。蓋亦仿上述十八州所定之辦法。藉以增厚巡警逮捕能力。並予地方當局以實力上的輔助。而推行關於橋樑·道路·畋獵·牧畜·森林·漁業·等律令也。 
　　此項警隊。分居於各州區。區各六十五人。每人約管四十哩地。正副隊長曁巡官等。均由總監察一人總董之。 
　　至就經濟一方面而論。亦至合算。蓋以紐約一州言。州警於五年内所用之費。雖屬不貲。但藉其力而追回之欵。不特足以相抵。且凈獲五十六萬元之多。 
　　若以喀拉蘭都一州言之。則一次電話。可於一點十分鐘内佈滿巡警於全區各街道中。呼應若斯靈敏。雖遇至急之事。亦不患無以應付矣。當局者鑒於路政與治安有密切關係。故一方面竭力整治道路。以利交通。一方面則力謀護路方法。以維治安焉。 
[軌上汽車孫耨塵]  
　　軌上汽車之發明。非自今日始。惟吾國仍罕見之。茲譯述如後。 
 
　　軌上汽車。首先發明於美國克洛來度（Colorado）試騐後。頗見成效。乃各處羣起仿造。而軌上汽車進步之速。竟有一日千里之勢。是篇所述之軌上汽車。其結構與内部。逈然與他項軌上汽車異。分别言之。可得五種。 
　　（一）形式普通軌上汽車。其外觀皆不離乎普通汽車。而是項軌上汽車。若除去四輪以外。幾莫辦之爲汽車也。 
　　（二）引擎普通汽車引擎。悉在首部。後部兩輪。惟隨前輪爲轉移。無自動能力。此項軌上汽車。首部尾部。均有引擎。一司前兩輪。一司後兩輪。 
　　（三）輪盤普通軌上汽車之車輪。非以鋼絲製成。即爲木輪。惟自車則爲鋼板爲之 
　　（四）速力因是車前後各有引擎。其速力以之亦加增一倍有奇。 
　　（五）重量粗視之。此項軌上汽車。必較普通爲重。非但不較重而反較輕也。蓋是車之重心點。適居於四輪之中。除應用之鐵條外。無他瑣屑之物。 
[美國汽車上新發明種種陸養浩]  
　　車燈車燈與汽車夜間行駛。頗有關係。近有一種車燈。燈光分散。不如尋常車燈。共分三道。一道直照對來之車。其光較弱。以免炫車中人目。一道光較强。照車道之遠者。其他一道。則照近車之車道云。 
　　車鎖近來美國汽車之停在外者。每被人竊。往往駕車觀戲。車停戲院之前。及出則汽車已杳如黃鶴。近有一種車鎖。其鎖與發火機關相連接。汽車汽機之動。全藉汽油爆發。而汽油爆發。則恃發火機發出之火星。是以發火機關鎖住後。汽車不能自由爲人駕駛矣。此種鎖外。尙有一車鎖。鎖住汽油。勿入汽缸。以阻他人開車。聞此二種鎖。在美國採用者頗多云。 
　　水表汽車以汽機動時。熱度過高。咸有散熱器以發散之。熱度之發散。全藉散熱器中水之流動。是以散熱器中水量。駛車者亦宜時注意及之。近有一種水表。專司報告散熱器中水量。駛車者僅需一視表中記號。毋須視察散熱器矣。 
　　自動閘車汽車撞物。易生危險。傷人傷物。在所不免。近有一種自動閘車發現。此機創製者爲　A.Rygiel及J.Sternl一人。汽車與物相撞時。此機自動將車閘住。免去各種危險云。 
[農事上汽車孫耨塵]  
　　美國紐約去年開汽車展覽會的時候。這部耕田的汽車。還是小小的一個圖樣。後來經一位機師叫做『V,Zboril』。把他放大。纔造成這部在農事上很占勢力的耕田汽車。 
　　這部汽車。他唯一的用途。是把田裏的泥土翻鬆。進一步說。就是我們的犂。不過不用牛拖。用汽車拖罷了。照這樣說起來。一件很普通的東西。何以能夠在農事上占偉大的勢力呢。要曉得同是一樣器具。有利有鈍。利的當然占優勝。所以耕田汽車。比牛拖的犂歡迎的人就多了。但是講到費用一層。表面上看起來。汽車一定比牛犂來得大。因爲以一天爲標準。一口牛至多亦不過喂了百把錢草料。一部汽車所用的汽油。總非三四元不可。牛犂譬如一天可以耕三十畝。那汽車一天可以耕二百多畝。合算下來。還是用牛犂便宜。但是這是目前的計算。至於將來的預算。那用汽車便宜得多了。古書上不是說過『深耕易耨』的四個字麽。這部汽車。却眞能夠把泥土耕得深深的。要比牛犂要深一半有餘。所以對於收成這方面。用汽車的可以超過四五倍。這樣一算。豈不是便宜了麽。 
　　這汽車的構造。前部發動機。與普通的大同小異。惟有後部則大不相同了。他並没有輪盤。祇有二根鐵桿。那鐵桿的尖部。有犂形鋼刀。這鋼刀是專爲耕田而設的。要是在平地上行走。這鋼刀可以灣過來。那着地的一點。有一個小小的鋼輪。並不傷及地面的磚泥。農家有這樣的利器。那怕農事不發逹呢。 
[火星塞之種類及効用文俊]  
　　火星塞（Spark　Plug）對於各種汽油引擎之功効甚偉。種類極多。如Champion,Ac,Apollo,　Redhead,　Morgan,　Reazer,　Mosler,　Looge等皆爲著名之製造廠。其式樣因汽缸螺旋紋之不同。故亦因之而異。約可分爲三種。茲擇香檳（Champion）之各式大小。詳述於下。以備參考。以此螺旋紋之式樣爲表準 
7/8inch,81,Conical（一） 
　　此塞適用於各種汽車。如AIlren,Dixie,Flyer,Elcar,Elign,Glidr,Grant,Hollier,Jones,Kline-kar,Lexington,Packard,Paige-dotroit,Pierce-arrow,Merz,Monitor,Moore等。 
7/8inch,18-Long（二） 
此塞適用於Buick　cars,　Chevrolet,　Old-smobile,Oakland,Interstate及曳引機·運貨機·農業用汽機·及置定汽機等。 
1/2inch（三） 
此塞專用於福特Specially　for　Ford　Cars及曳引機·運貨車·農業用機置定汽機等 
Metrie　Thread（四） 
此塞適用於Maxwell,Essex　cars,WhiteTrucks　and　Motors及飛機·脚踏車·等。以上數種。用處最廣。其7/8，1/2inch二種。更適用於各種汽船（Motor　boat）。 
討論 
[蘇城通行人力車之商椎（續）蘇民]  
　　蘇城人力車通行後。肇禍傷人。層見迭出。愚曾草對於蘇州通行人力車問題之商榷。已揭載第一百十三期本刋中。餘意未盡。亟再續之。 
　　蘇城橋梁高矗似不宜通車蘇州城廂以内。别爲閶·胥·盤·婁·齊·葑·六門。閶齊胥外有烟波浩渺之太湖。婁葑城外。又有水流湍激之黃天蕩。咸與城河聯通。六門中除胥關懼太湖水决浸。未闢水城外。餘五城則悉有水關焉。職是之故。蘇州城廂以内三十六環里中。河道交錯。橋梁因之甚多。然蘇地各街市之建築以及城河橋梁等。完全爲老式建造。橋身高聳。多係用石條迭級而成。雖至小之橋。其距離地面。亦在一丈左右。去歲蘇州通車以後。辦理市政者。以經濟支絀。絶未將橋梁根本上改建。僅因陋就簡。仍就原橋址將石堦砌平。而高度仍舊。以矗聳之平面橋。一旦驟行通車。其危險何堪設想。故人力車之在橋上倒翻顚撲。而傷及乘客者幾無日蔑有矣。一遇陰雨。則更覺泥濘滑足。而上下橋梁。未有不跌覆者。去歲秋冬之交。有居住萬門内某君之妻。曾乘人力車在百善橋上經過。車夫滑足跌下。某君妻於車中翻出。因着地過重。竟將鼻子跌去。醫治未愈。遂因以斃命。又有予友某君。亦乘車在閶門南星橋經過。以橋身過高。車夫由高而下。一時不及收步。人車並翻於橋堍。予友左足竟因之跌斷。其他之過橋翻車。損及乘客者。更不勝枚舉矣。故蘇城橋梁如不改建。即不宜通行人力車。蓋非第無益於交通。益足增乘客之危險。此蘇城不宜通車者又一也。 
　　城門阻擁似不宜通車去歲蘇城人力車通行之始。城内車與城外車不相聯屬。以城門爲界限。不能越雷池一步。城内車之不能出城。猶城外車之不能進城也。故行車之始。内外各不相犯。秩序尙較今爲佳。嗣後車主爲求利益起見。乃創議通行城廂内外。官廳礙於情誼。絶不顧慮公衆道路交通秩序。亦徇情允許。從此金閶一帶。車馬人轎。摩肩擦背。擁塞道途。而閶門城門内更因通車之故。時肇傷車傷人之禍。即今歲新年中。業已兩肇人命大禍。第一次在本月十一號。因人外車多。僉欲由閶門出入。曾阻手折足者二人。並軋斃驢子一口。其餘行人之失物受損者。更不知若干。其肇禍之原因。則在兩乘人力車。正值同時在城門中進出。致行道爲其阻蔽。遂發生此傷害人命之大擠也。第二次在十三號。亦曾遮斷交通一小時半。並軋傷行人兩名。擠毁車子一輛。另有一車則車𨊧等亦爲斷折。今南童子門。雖已闢路通行。然而城門不拆。終非根本之計。如留城門在。則萬萬不宜通車。否則除非仍恢復内外别區始足救濟於一時也。 
　　在道路街市橋梁以及城關上。旣有此種種不能通車之顯著明證。而無形中之無弊無利的事實。尤有紀不勝紀者。例如城内通車之始。營業車祇一百餘輛。支配於六門城内。則一般藉車度食者。尙可稍佔餘潤。及城外通行以來。車數驟增三分之二。由一百餘輛而增至五百輛。再加城外車五百輛。蕞爾一邑。而日有一千輛車子之通行市廛。由是車多客少。因抖攬上之競爭。而乃充斥於街市中。行路者乃日益艱困矣。且各車行之每日放租車輛。係採用經理制。乃發交與所謂小包車頭腦者。每日每車取租金小洋六角又銅元六七枚。且須先一日預繳。車件損傷。須拖車者賠償之。而小包車頭竟藉放租而發財者。蓋拖車人之欲租賃一車者。須預備大洋五元。繳存小包車頭處。美其名曰保車金。實則車行不知乃車頭之托詞者。此洋繳得後。更須給車頭小費若干一二元不等。方可給發一車。車頭收將此洋。便以之放印子錢。所謂印子錢者。乃借給八元而須還十元者。且須逐日拔付。限期至促。利息至大。再以每日收下之息本。併合放出。逐日循環不息。大抵五十元母金。盤放一年。可獲利息洋五六百元。故通車雖祇一年。而一般類如乞丐之車頭。今皆小康矣。然而社會上則未蒙其利。車輪下之慘死新鬼。則屈指當有十數之多也。噫。 
[地震後之道路談定中]  
　　地震之災。本諸天定。雖地質家發明種種學說。如地震之原理·縱横的裂隙帶·各名詞。或能早爲警告。然不過早事預防。究不能消弭害。無論科學如何進步。人力終難勝天。天災旣不能制止。而災後必得設法維持。如民九甘肅劇烈之災。死亡人數。竟逹至二十四五萬之多。其災後爲飢寒所迫。負傷無從醫治。因之而致死。較直接死亡於地震者。其數當倍。間接之數。旣倍於直接。吾人不能制止直接之災。當設法保護間接之慘。其法爲何。即建設道路便利交通。爲不二法門。俾遭飢寒者。可就食於他埠。否則雖舉國一致爭先恐後之捐助。而衣食醫藥等。感運輸之阻梗。必至延期。方逹災區。試問一般負傷和凍餒者。能延長其生命。而待援救乎。至水火之災害。尙屬其次。以是觀之。道路之建設。豈容緩耶。 
 
 

Page 25

 
 
第一萬八千三百十二號;中華民國十三年 西曆一千九百二十四年二月二十三號
星期六 * *雜錄 
[火車上吾人應守之公德逹]  
　　自火車建設以來。交通稱便。往來旅客。亦日增多。鐵路事業之益趨發逹。可無贅論。惟記者有不能已於言者。則乘車者應有之公德心。誠不能不急宜提倡是也。吾國人之無公德心。隨在可見。而於作客乘車時則尤甚。每見有一人横佔多數位置。行李亂陳。致後來者無位可容。彼仍夷然不爲介意。至隨意吐痰。亂棄食物。尤屬比比而是。若而人者。其意以爲乘車不過一時。幸得偷安。其他更何足問。而不知其喪失公德心。已爲人人所賤視。乃純由此一念而來。良可浩歎。以記者之所見。上列各種。幾於無車無之。而於京漢·京浦·之三等車爲最。蓋乘車者。多有不循情理之軍士。其智識簡單。而不知公德爲何物。固無怪其然。鄙意以爲司車務者。固宜嚴申告誡。隨時加以禁止。尤願各界人士。羣以公德心爲重。免致見譏於人。則記者之所言爲不虚矣。 
瀛聞 
[斯蒂倍克車之暢銷懷湘]  
　　據最近確實之年期報告。美國斯蒂倍克車廠迄今歲一月一日爲止。運銷國外之車數。已逹六萬輛。汽車之暢銷國外者。當推斯蒂倍克車爲第一。此車與運輸界接近。行將七十二年。質料旣堅。極爲耐用。其聲譽之普聞全球。實意中事也。去歲於前九個月内。售脫十二萬二千五百八十六輛。較一九二二年全年尤增一萬二千五百輛云。 
[美國之汽車事業談窺豹]  
　　美國汽車事業發逹之盛。寰球首屈一指。汽車疾馳於街衢之上者。已逹十三萬輛之衆。機廠製造。年需三萬輛。否則已供不敷求矣。就事實與譬喻兩方言之。美國之緊隨於汽車事業者。不啻彚成一編運輸之歷史。 
　　輓近二十五年來。汽車事業始日見進步。其進步之神速。殆亦吾人夢想之所不及。預言家爲之汗顏。鬼神爲之歎服。宜乎全球人士爲之欣慰不置也。 
　　當一千八百九十八年時。平均每一萬八千人得乘車一輛。此種車輛。係馬車自山車二種合組而成。其行走也不假馬力。僅賴一喧鬧之小馬逹。斯時機聲軋軋。街巷喧擾不已。此種車輛。殆即今日所謂汽車之鼻祖歟。（未完） 
紀事 
[閩南汽車公司通告運到車輛]  
　　閩南民辦汽車路股份有限公司最近發出廣告云。本公司各站汽車。前因受軍事影響。損壞多輛。加以供給運輸。無時獲息。以致普通行旅。往返需車。乘運深感困難。茲地方秩序。已見恢復。軍事亦漸收人道与天職亞　 
束。本公司爲便利行旅。整頓營業起見。特由外埠購置新式汽車。運到多輛。以供乘客需求。計現有車輛二十餘檯。一蹚列車。可容乘位二百多名。不論時刻。車位滿座。立刻開駛。一逢厦輪潮水。早時晚上。汽車均開往泉站。以應乘客赴輪。總期時間經濟。便利乘客及貨物。爲營業主旨。誠恐遠近乘客。未及周知。特此佈聞云云。 
[新春之浙省築路消息]  
　　（五）餘臨線積極進行餘臨汽車省道公司種種進行方法。業已迭誌本刋。茲悉該公司第三次地價。已於一月三十日由縣委征收主任某君。及該公司購地股股員。在該公司監工處照章發給。計來領價者。共九十一户。領去洋爲二千四百五十餘元云。又該公司自山西弄至石蛤里第一段路基。計長八里六分。現已完全築成。第二段已由工程師測量。至黃婆廟西。不日即可竣事。興築路基至於第三段。則樣樁始甫釘齊。然大約遲至四月。該線准可實行通車矣。 
　　（六）餘武線助理易人餘武汽車省道公司北一區方面。自籌設之初。即由該處耆紳潘素馨。代該公司籌備主任顧子才主持一切。茲悉潘氏以舊疾復發。已於日前逝世。顧氏爲愼重路務起見。故現又另聘翁秀成·施芝田·二君助理云。 
　　（七）西鐵線將駛電車西興自江船埠頭起至鐵嶺關止。爲路雖長不過十里。且已由省道局劃入浙閩省道線内。然以捲烟特稅。未能看漲。故今該路尙無興築之望。紹杭紳商朱某等十人。有鑒於此。特於日前呈請省當局。願自集股興築。以駛電動車輛。便利行旅。當由周局長親自察閱。以所擬尙無不合。故即於即日批准。而朱某等以顧子才君素富築路經騐。故除先認集欵三萬元外。并派員前往面請顧君總理其事。結果如何。容後探誌。 
　　（八）嵊新綫築路章程嵊新段省道。改由該兩縣貧民修築一節。業誌本刋。茲悉周恭先局長。爲便於督率起見。特在該段設立一處。名曰嵊新段省道工程處。其簡章共凡七條。茲覓錄如次。以供他省之亦欲貧民築路者之採擇云爾。「第一條」嵊新段省道工程處。隸屬於浙江省道局。辦理嵊新兩縣貧民築路事務。「第二條」工程處設下列各人員。委員一員。工程員三員。庶務員一員。管工員十員。雇員二員。上列各人員外。得雇用測夫四名。工役六名。「第三條」委員由省道局局長遴員。呈請委任。工程員庶務員由省道局局長遴員分别委任。管工員由各該縣知事推薦。就地適宜人員。報由省道局長委任。「第四條」工程處委員。承省道局局長之命。督率所屬。辦理一切工程事務。工程員承委員之命。辦理工程。及測量事務。並負指揮監督管工員在工作上之責。管工員水委員之命。並受工程員之指揮。辦理管工事務。庶務員承委員之命。管理銀錢出入。並一切庶務事項。雇員承委員之命。管理文卷。及辦理文牘事項。「第五條」工程處辦事細則。由工程處自定之。並呈報備案。「第六條」工程處經費。另表定之。「第七條」本簡章自呈奉督辦省長核准施行。 
　　（九）省垣車輛之裁減省垣車業公會爲裁減車輛。於日前呈請警察廳。略謂省城區域偏小。原有車輛一千七百輛。本已供過於求。自去秋增加五百輛後。營業銳減。車夫困苦萬狀。今春武林門通車。車又加多三百輛。官商市民。競置包車。漫無限制。已有一千五百輛。總計省城車額。幾逹四千有餘。以致空車滿道。交通爲塞。車夫終日兜攬所得。尙不足以養老育幼。車行車租歉收。虧耗血本。固其然也。（中略）暫依各車行營業執照車額。請停十分之一·五。其所停車額照捐。仍由公會負責繳奉。以全課稅。（下略）云云。聞夏定侯廳長察閱該呈。頗具苦衷。故已於日昨批示照遵矣。 
　　（十）浙閩省道之近訊浙閩省道。除蕭山一段。現仍由兵工修築外。其餘各段。均由調防停止進行。惟周恭先局長。爲貫澈主張起見。故各該未竣工工程。擬參照包工辦法。改歸包工修築。以冀得與兵工同時並舉云（天壤王郎） 
[江北汽車要訊]  
　　汽車總經理易人江北長途汽車公司總經理盧紹劉。業輕就任安徽敎育廳長。勢難兼顧汽車職務。聞已由公司中重要份子推舉江都貧兒院長金樹滋兼任盧缺云。（許） 
　　向滬採購材料江北汽車公司於本月十四日始繼續營業。以前因陰雨連綿。未能照舊行駛。現該路己逐段鋪平。車行其上。穩妥異常。每日售票收入。約有三百元之譜。入歲以來。游人繁盛。兜圈者亦大有其人。是則該公司之好現象也。聞經理某君。以舊曆新年。幸多閒暇。當遵董事會之議决。訂有職員辦公規則。及奬懲 
 
 

Page 26

 
 
第一萬八千三百十二號;中華民國十三年 西曆一千九百二十四年二月二十三號
星期六 * *之章程。至爲詳細。日昨復携欵往滬。擬將去歲購定之卡車。從速運回。以便應用。並在怡昌汽車行。添配機件。如燈泡·車胎·鋼板·司拍克·等。此次至滬。均在添購之列。惟該公司之汽車夫宿舍。係租借民房。管理上頗感不便。茲已繪定圖樣。招工投票。决添建宿舍數間。藉資管理。免生軌外之行動。然該公司之董事。見事業日漸振興。咸願墊欵。當春季董事會時。反復討論。僉謂興築汽車道路。不但便利交通。且抱絶大之希望云。（安生） 
[閔南汽車公司通告]  
　　運到車輛 
　　滬閔南柘長途汽車公司新正以來。乘客頗形擁擠。中外士女。駕車前往敏園游覽者。日必數十輛。路基以雨雪之故。略有積水。故加舖煤屑。頗形忙碌。聞該公司以車少客多。不敷應用。正在設法趕裝車輛云。 
[上南路改訂行車行船時刻]  
　　上南長途汽車公司昨發通告云。夏曆正月十六日起。改訂行車行船時間如左。（一）行車時間「北行」上午七時起。下午三時四十五分止。「南行」上午七時三十分起。下午六時止。（二）行船時間「北行」上午七時半起。每遇半點。在周家渡開出。下午五時止。每遇整點。在周家渡開出。「南行」上午八時起。每遇整點。在董家渡開出。下午五時三十分止。每遇半點。在董家渡開出。「注意」此此次改訂鐘點。比照冬令。在下午五時前。行車行船。並無變更。祗因現届春令。天晷漸長。故行車延長一點餘鐘。行船多添南北行各一班。幸各注意。 
[滬太重訂行車時刻表]  
　　時交春令。日晷漸長。該公司爲便利旅客起見。特由車務科主任吳君。另訂行車時刻表。該表自陽曆本月二十一·日起。照原 
[工部局警務處圖畫通告] 人力車爲祇載乘客之車 
定行車班次。添加一班。（原定六班。現加爲七班。）並將末班車時刻。酌量延長。星期六及星期日。臨時添開特别班。（乘客滿車即開）。茲重行更訂如左。 
　　上海至大場上午七點半。八點。九點。十點。十一點。十二點。下午一點。二點。三點。四點。四點半。 
　　大場至上海上午七點三刻。八點半。九點半。十點半。十一點半。十二點半。下午一點半。二點半。三點半。四點半。五點。 
　　上海至羅店上午七點半。九點。十點半。十二點。下午一點半。三點。四點半。 
　　羅店至上海上午七點半。九點二十五分。十店五十五分。十二點二十五分。下午一點五十五分。三點二十五分。四點五十五分。 
　　上海至瀏河上午七點半。九點。十點半。十二點。下午一點半。三點。四點半。 
　　瀏河至上海上午七點半。九點。十點半。十二點。下午一點半。三點。四點半。 
　　其凡經過彭浦·唐橋·顧家宅·劉行·潘家橋·霜草墩·長涇橋等各小站。除特别車外。均停止片時。以便旅客上下。 
[本週汽車肇禍誌]  
　　本週汽車肇禍。共有八次。斃男孩一人。茲將各情形。彚報如下。 
日期　　地點　　　　　汽車號數　受傷者　　　　傷勢　　　末後情形 
十五日　　西門内大街　某號　　　江北人王太和　腿足受傷　由原車送往仁濟醫治 
十六日　　武昌路　　　一一四○　學生吳魁華　　頭足受傷　由捕押汽車送同仁醫治 
十七日　　北西藏路　　一二八七　行人宿心霓　　跌傷腿足　送同仁醫院醫治 
十七日　　靶子路　　　一一○八　男孩吳阿康　　腿膝受傷　送同仁醫治 
十八日　　愚園路　　　四四二二　陳三毛　　　　頭部受傷　由紅會總會醫治 
二十日　　南京路　　　某號　　　顧長發　　　　跌傷頭部　送往仁濟醫治 
二十日　　斐倫路　　　三三七○　張榮發　　　　腿足受傷　送同仁醫治 
二十一日　十六舖　　　某號　　　男孩朱順岐　　耳中出血　未及醫治即斃 
[啟事]  
　　本刋徵求關於路政汽車方面之插畫以有警惕世人與含蓄意思爲佳一經錄用酬贈從豐汽車增刋部啟 
[投稿條例]  
　　（一）投稿本增刋者其材料以與汽車相關者爲合格 
　　（一）投稿者篇末須開明姓名及詳細地址每篇自加單圈書於稿紙一面若篇幅冗長而乏興味及繕寫潦草字迹不易辨明者恕不錄載 
　　（一）登載之稿酌定甲種千字兩元乙種千字一元願取酬者投稿時須署名蓋章於標題下（署名不蓋章以却酬論）登載後隔月五日向本館取酬其取酬時之署名蓋章須與投稿時同 
　　（一）投稿登載時本刋得酌量增删其字句 
　　（一）投稿如屬譯文須附寄原文如原文爲厚重舊本則請寫明書名頁數以便查考 
　　（一）投稿不登載者原稿恕不發還 
　　（一）本刋特闢揷畫一欄凡於汽車有關之畫件一經登出分三種奉酬甲種二元乙種一元丙種五角 
　　（一）畫稿須用鋼筆或毛筆洋紙墨繪大小不拘書法須整潔錄後得增减潤飾或不用原稿另紙重繪註明原名 
　　（一）來函欄專爲各界發表意見而闢函件無涉及私人攻訐而確有研究價值者當代披露惟編者於函中所述槪不負責亦無酬例 
　　（一）讀者對於汽車上有所疑問本刋可代登入問答欄答文登載後當酌量酬贈以助雅興 
　　（一）投稿者信面上須寫明申報館汽車增刋部字樣 
 
