# 1922 - 149 - 4917702

 

Page 1

 
 
   
 
 

Page 2

 
 
   
 
 

Page 3

 
 
時評 
[盧何通電書後（冷）]  
　　當舉國武人風靡之際而盧何二電獨侃侃而持不附之議是誠各武人爭諒之友也况乎盧何二電所言應有之言也其所慮者可慮之事也方在位時並無擁護之跡及去位後乃有鄭重之言其非出於私可知也故盧何二電之指導彼衆武人者不少也　　今者時局急矣非從容泛論時也國本所在非如外交失權事件可以不進行而即了者也不宜而可慮者如是我更望盧何繼續通電明示以若何爲宜若何而可無慮即若何而救今日之危局以統一今日之國家指示於彼衆武人之前也國内專電 
[北京電]  
　　津領團對黄陂批評甚好惟因議長們假借民意取媚軍閥謂中國何嘗覺悟甚至挽人請黎本危强勸黎出皆是侮辱黎氏人格之舉（五日上午十二鐘） 
[北京電]  
　　徐出京後京中秩序甚謐某國公使笑語予曰中國大可試驗虚總共和（五日上午十二鐘） 
[北京電]  
　　八省三區代表及王吳兩議長歡迎黎氏不得要領昨回保覆命并請示（五日上午十二鐘） 
[北京電]  
　　迎黎之高恩洪昨夕回京訪周董謂黎非不來尚待各省勸進又議員赴津謁黎者謂五天後黎可入京（五日上午十二鐘） 
[北京電]  
　　有人電京津主黎爲行政委員會長蓋懷疑黎之法律上任期故保息復有人建議請吳爲行政委員長直截了當率領十一省區組織政府仿美十三州故事有加入一省者國旗上添一星若講法律則惟有護法政府北上 
[北京電]  
　　頃電話詢黎宅問黎答高恩洪話某君云黎語出山條件三（一）裁兵務於兩個月内實行（二）廢督三個月内實行（三）財政公開有一辦不到予卽不出請高及議院代表向曹吳索一保證并囑高卽親自赴保切實商量高於本午特别閣議報告後赴保明夕回京 
[北京電]  
　　京奉唐山車務段長報告八十三甫修復又被奉燬鋪道工盡被逐槍斃三京奉後豐台站長電八八橋又被毁本站周圍各村今晨發生戰事（五日上午十二鐘） 
[北京電]  
　　後豐台歌（五日）晨有接觸互有死傷八三橋又被奉軍焚毁兩孔三十英尺（五日上午十二鐘） 
[北京電]  
　　三日奉直軍在昌黎北飲馬河接觸四日午後二時被直軍擊退直軍第十三十五兩混旅佔飲馬河又耿錫齡旅由灞北永平前進兜擊（五日上午十二鐘） 
[北京電]  
　　曹吳派員往山東招新兵 
[北京電]  
　　陳光遠江（三日）支（四日）急電援軍彈藥軍餉百請無一應贛州不測請速能免遴員接替院電轉保（五日上午十二鐘） 
[北京電]  
　　外部駁魯民請願自辦巿民警察謂易生流弊妨害行政統一不准并咨内務部速定青島設警辦法（五日上午十二鐘） 
[北京電]  
　　滙業函交高七年四月貴部以全國國有電信向敝行借日金三千萬去年六月本年一月兩届利息百六十萬均未付實爲違約中日公司函交高七年十月擴充電話借欵上年十一月十八訂結轉期條件六項並未簽字不簽則速還欵（五日上午十二鐘） 
[北京電]  
　　内務部令各省派員入京參預行政會議以中和殿爲會場 
[天津電]  
　　支早十時各方面來津歡迎黎黄陂復位之代表共有四五十人均往英界黎宅要求黄陂接見黄陂以人數過多故在本宅禮堂同時接見黄陂宣言云元洪自辭職以來閉門思過心甚慚愧歷年國家多難心愈不安現各地長官及各團體派代表赴寓責以勉任艱難元洪再三思維才力綿薄弗敢冒昧諸君責以大義須以能解决大局爲前提私心所慮及者厥有（一）全國是否一致各地方民意是否一致此時已表示者不過十餘省尚須審愼（二）須能統一如不能統一卽冒昧出任犧牲一切有何益處（三）近年國家變亂實因有各種障碍須全國人士以公心共同設法排去障碍此層須有切實辦法方好否則不敢擔任（五日上午一鐘） 
[漢口電]  
　　援贛軍第一師第一旅一二兩營全部支（四日）到漢歌（五日）赴贛 
[漢口電]  
　　贛派員在直招募新兵二千七百餘人支日由京漢路運漢歌日赴贛 
[漢口電]  
　　寇英傑部第一團第二營支日開赴岳州榮家灣（以上五日下午八鐘） 
[漢口電]  
　　蕭江電哈漢章促黎復職並電勸孫文退位 
[漢口電]  
　　孫傳芳江電促黎復職並電南北各省一致擁護 
[漢口電]  
　　蔡成勳派副官唐振和等江晚來漢辦理前站據云已開一旅南下支有一二營到漢已備輪輸送 
[漢口電]  
　　陳光遠派員在漢募輸卒四百餘名江運贛江鯤艦由城陵磯來省卽赴湖口 
[漢口電]  
　　劉承恩辭職已不見客傳某方保湯薌銘傅嶽棻張國淦擇一繼任（四日下午十一鐘） 
 
 

Page 4

 
 
中華民國十一年六月六日星期二（申報）舊曆壬戌五月初十一日（四） 
[成都電]  
　　此間將領議决在日内先組一臨時機關有主仍用聨合辦事處名義聞各將領有已推定善後委員説前次被選之省憲籌備員聞將於日内就職（五日上午一鐘） 
[蘭州電]  
　　陸督眞除各鎭守使連電慶賀略謂甘肅大局從此可保安謐（五月二十二日上午十二鐘） 
[香港電]  
　　非常國會江（三日）開議主張通電否認津會略謂六年國會經軍閥解散卽移會廣州七年七月續開常會電催王家襄等到會王等於開會滿一月未到院又未聲明故障是王等廿棄職責經依法解職傳人遞補王等議員資格法律上早消滅何得冐議長而任意鼓簧六年國會分子已在廣州自由行使職權復於八年續開憲法會議現在若欲促成憲會只能繼續八年而召集之斷不能任解職分子麕集其間今日促集會之人卽昔日倡毁法之人所以不惜矛盾其行爲項莊舞劍别有用心五年統一不久卽釀出毁法劇變覆轍寗堪再蹈等語又國會議長曁議員通電意略同末謂以兵禍吾民者卽今日自稱重法律尊民意之武人指揮武人禍國者卽武人欲擁戴之領袖武人果悔禍當自解兵柄聽法律裁判否則以武力主張法律其禍更甚等語 
[香港電]  
　　柳州被潰兵佔駐柳警備司令劉玉山不知去向 
[香港電]  
　　聞當局向葡領提出三項（一）澳門撤退非洲兵（二）賠償被殺華人損失（三）澳門嗣後永禁烟賭（以上五日下午六鐘） 
[香港電]  
　　尹驥電告洪兆麟冬（二日）返汕銷假視事驥卽日解除代理潮梅處長職務 
[香港電]  
　　伍廷芳佈告澳案積極辦理决不讓步禁人勿仇視葡人致貽口實 
[香港電]  
　　福軍在韶捕獲暗殺黨一人搜出炸彈一卽槍决 
[香港電]  
　　陳電伍澳案請嚴重交涉 
[香港電]  
　　省署令財廳速籌備規復兌現 
[香港電]  
　　前派赴銀坑之廣亨廣貞雷兌等艦電省言葡海軍限其二十四鐘離去請示辦法當局接此决取强硬態度卽添派兵二營赴前山防守 
[香港電]  
　　葡領答覆交涉署言澳督認此次葡兵槍擊華人係爲鎭壓亂事殊爲正當等語 
[香港電]  
　　聞葉舉昨回肇慶 
[香港電]  
　　港工團今晚集議對付澳事内容未詳（以上五日下午十一鐘） 
[南京電]  
　　贛陳光遠曁劉參謀長眷二十餘口頃過寗北上行色怱促（五日下午七鐘） 
[揚州電]  
　　本日十一圩水手鹽工肇禍傷人罷巿（五日下午九鐘）交通大學無線電 
[美國路工開議]  
　　芝加哥電重要鐵路工團十一團之代表定星期二日在辛辛那第開議以决定應否發出罷工投票紙之問題鐵路工員之受減資影響者共一百二十萬人鐵路工塲職工工團六團現已將罷工投票紙備齊 
[南愛與英和約]  
　　杜白林電南愛官塲於臨時政府與英内閣會議後宣稱關於履行英愛和約一事英愛可無决裂之虞南愛並無背棄和約條欵之意 
[美人移俄之失望]  
　　華盛頓電美國前有大批人民移居俄國擬參與美人海胡德氏開闢俄境利源之事業現多欲返美據官場意見美政府不反對其回國美僑來函表示在俄失望之意又他方面消息稱在俄美僑傾向勞農制之心理現已大變將來回國後不致有宣傳勞農主義之慮官場料美僑返國之最大阻力將來自俄國當局方面 
[黑白種人衝突消息]  
　　克芬電黑白人種種衝突現已平息秩序如常白人已繳出軍械而附近各處之來此助戰者亦各回鄉里黑人昨已多抛棄家室宿於樹林或草叢中 
[菲名人之演説]  
　　舊金山電匪列濱高等法庭裁判官約翰森氏在此間共和俱樂部演説謂菲人吸收西方文化發展甚速爲他國所驚異又謂美國在菲島植立保護人民權利無分貧富之政體無論菲島將來在何種國旗下此種政體將無變更 
[飛機失事]  
　　台克蕯州愛爾巴沙電飛機一架與山相觸陸軍中尉賴夫斯等三人皆殞命特約路透電 
[北京之政局]  
　　四日北京電據廣州官場消息孫中山已回該處擬重行組織西南强有力之政府以應付北方政局之新潮流聞孫氏反對黎元洪回任因其任期已由馮國璋代理已滿北京各華字報載稱黎元洪提出回任之條件（一）孫中山引退（二）廢督軍制（三）遣散冗兵黎氏意志北京尚未得訊曹吳昨日電請黎卽速入京内閣亦電黎謂總統之任未便久虚已派高恩洪至津詳述一切聞徐世昌到津後有人謁見之據謂彼意統一卽在目前但望曹吳勿互閙意見明日將開會討論取銷常關問題各部均將派代表與會交通部下令滄石鐵路建設計畫尚未議定不必設立鐵路局故應即裁撤全國商會代表張某北京商會代表安某今日出京赴津向黎致賀内閣組織仍爲問題總理一席張紹曾呼聲最高但張尚未同意聞對於推薦入閣之人物不盡合意故也司法部通諭各部員凡無適當資格及正式委任者一槪暫勿庸到部　　五日北京電許多方面力勸黎元洪就總統位但黎仍有要求條件何日進京尚未决定高恩洪在津晤黎現回京報告謂黎願出山但須附以廢督裁兵清查財政之條件午後内閣派高恩洪董康赴保與吳佩孚討論將來政府之方針按召集舊國會黎元洪復位顯爲北洋派全體之主張李厚基派員在津賀黎盧永祥現與褚輔成討論與新政府合作之計劃安福系與直系督軍旣皆擁護黎氏統一似愈有望 
[山海關戰信]  
　　五日北京電山海關消息該處戰情仍沉寂張作霖仍撤兵退走直軍側翼擬仍由熱河前進如奉軍不同時退走則其後隊將爲直軍所攻昌黎直軍司令聞已警告外人囑其出境因大戰將作也鐵路各點略受妨礙但尚無重大損傷 
[日本政局]  
　　五日東京電政局殊形吃緊政友會領袖决議聽首相主持一切 
[菲列濱選舉]  
　　五日馬尼剌電明日大選舉之希望頗佳註册之投票人共有八十六萬人較上次多二十萬人據現象觀之國民可在參衆兩院獲勝奎松氏及哇斯米拉氏均可保復得選 
[英軍在北愛蘭作戰]  
　　五日倫敦電北愛阜瑪那與唐尼格爾之邊界已有重大發展上星期與自由邦軍隊聨合驅逐耶穌教商人而佔居其房屋之共和軍對於昨入譬提戈之英軍開槍轟擊英兵乃開砲還擊逐退共和軍並捕其司令大約共和軍損失不小　　五日倫敦電北愛軍區總司令部公報稱譬提戈一役英砲轟擊敵黨機關槍時擊斃叛黨三人　　四日倫敦電北愛知事佛拉那甘氏近曾懲辦新芬黨多人今晨從教堂出忽被三人開槍擊斃兇手旋乘汽事馳入自由邦境 
[牙海會之俄事觀]  
　　五日倫敦電普恩賚發出關於俄事之通牒後俄國問題在海牙會議中之糾紛更無清解之望頗有人對於法總理之政策表示失望指其政策爲向歐洲挑釁之新舉動法總理所提出俄國須撤回五月十一日在日諾瓦送交協約國之牒文等條件將使海牙會議流産但泰晤士報與晨郵報則不抱此見解以爲法總理之　牒不提出甚適當之問題耳威斯報謂法比美三國縱不與會仍以開會爲宜 
[法美邦交之演説]  
四日凡爾登電普恩賚今日於美使以榮譽牌贈與凡爾登時演説謂美法意見與利益之參差誠不能免但兩國之友誼莫可撼動普恩賚力闢法蘭西爲黷武主義與帝國主義國之説謂法國自佈告和局告成以來對於德國已表示非常之和緩但若許和局富德而貧法則協約必敗而法國必衰亡法國今尚有生命决不甘心受之法國信任協約國想亦以爲不然也 
[俄國没收教堂財産]  
四日倫敦電康特堡與約克大主教已因俄國蹂躪教堂提出抗議英國宗教界要人現擬調查可否遣派代表赴莫斯科參觀堂長狄康氏一案之審訊據莫斯科消息彼得格勒•摩希里夫•與伊庫次克三處之主教皆被逮捕四十二省各教堂之珍寳被没收以充賑災經費者截至五月二十五日止共有黄金七百鎊銀四十六萬鎊鑽石一萬三千粒珍珠三千八百粒及其他珍物三萬件 
[反對戰爭之影戲片]  
四日紐約電格利斐氏今日由歐返此謂已製成影戲片一套將以戰爭之愚妄演示世人此套歷兩年餘光陰費二千萬元始克告成然僅爲全套之第一部若欲全套完成則需十年之久 
[中國雞蛋運英]  
五日巴黎電中國鷄蛋一批昨由臺灣號輪船由上海運至登扣克巿長•商會會長•航運管理員•及商業裁判所主任皆赴臺灣號參觀見其所裝之蛋共五百五十噸即二千萬枚皆甚完好大爲驚喜其中四百噸在哈佛卸下餘者運往倫敦 
[各國近事紀]  
六日華盛頓電中政府以一等嘉禾章贈前國務總理蘆辛氏及中政府顧問韋羅貝氏按藍辛氏自卸任後即充駐美華使署法律顧問五日紐約電今晨哈定總統與衆院共和黨領袖晤談時竭力主張在此届開會期内通過商船津貼案四日倫敦電英吉利海峽飛機失事斃命之加羅特氏乃法國商人其弟曾勸其勿乘飛機赴巴黎不聽遂及於難公電 
田中玉復黎黄陂電保定曹巡閲使吳巡閲使各省督軍省長總司令都統護軍使省議會各公團各報館均鑒頃奉黎大總統江電當復一電文曰天津黎大總统鈞鑒恭讀江日電諭大公至誠欽服無旣伏念鈞座復任非惟解紛抑且尊法法所賦予雖極高蹈義豈容辭此次佳訊傳來商民歡舞咸慶傒蘇奔走相告環求敦勸大位旣無虚懸之理盛德尤爲衆望所歸切懇俯順羣情毅肩重任完成統一之大業發揮民治之精神中外具瞻匪異人任幡然强起以奠邦基臨電屏營無任待命田中玉謹率軍民同叩支印等語特以奉聞即希警察田中玉支印許世英復舊國會電保安曹巡閲使吳巡閲使王巡閲使各省督軍省長護軍使都統各司令各鎭守便師旅長各議會各團體各報館均鑒世英五月三十一日復天津國會籌備處一電文曰敬電敬悉治國以法法立斯亂止世英嘗屢言之矣諸公職責所在籌備集會聞電欽馳特此奉復等語特以奉　許世英日印東三省省議會聨合會通電各報館均鑒頃接北京冬電東海下野三省人民均以爲統一有日所望海内明達趁此時機本約法之精神恢復舊國會應以滬上爲開會地址俾免武人之干涉庶國家有合法之政府以謀統一三省人民當以全力贊助切勿再事紛歧陷國家於萬刼不復之地非獨三省幸福全國同胞實利賴之謹布區區竚候明教東三省省議會聨合會江印齊夑元等通電各報館均鑒頃奉黎大總統江電當復一電文曰天津黎大總統鈞鑒伏奉江日通電敬謹聆悉大局蜩螳羣生塗炭喁喁望治全國一心同秉赤誠共求丹穴奉元首而謀奠定恢法統以解糾紛理勢相因呼號正迫前上江電業貢下忱伏承垂示謙冲曷勝欽服明知鈞座本無利天下之意而上聖實有不忍人之心訪汾水之陽何嘗高蹈遵海濱而處今顧非時伏祈俯抑遯膺勉從勸進惠茲黔首還我白宫端拱京師主持大政理萬幾而萬方有賴柄四時而四海無虞敬獻血誠毋任頂祝江蘇督軍齊燮元省長王瑚率屬同叩支等語特以奉聞卽希鑒察齊燮元王瑚歌印蕭耀南等通電各報館均鑒竊維涉世有大經立國有大本行得其道則歷年變亂可致謐平反之則治絲而棼愈趨愈遠轉足召危亡之禍比年以來同北父老共苦兵爭久矣溯厥所由實造端於一二人權位之爭執而禍患遂深中於全國蓋自法統不明乘時之士各得因緣時會意見紛歧南曰護法北曰統一究其實際愈促成國内以分裂措置不得其平希望適得其反烽火連年徒令利歸私人害及國家而憂時俊彦亦幾於羣思高蹈箝口結舌厭談國事誠以法律事實背道而馳不揣其本而齊其末空言救國終於當世無補耳伏讀東海世冬等日通電及王吳兩議長東日通電一則敝屣尊榮一則維持法系剴切詳明國人共鑒循是而著爲常經確定國本正式國會旣可依法成立合法總統復能行使職權國内一切糾紛均可迎刃而解奠安時局最捷之途徑莫逾於斯耀南一介武夫服務桑梓雖報國之有心悚匡時之乏術惟知西南數省非貫澈護法之主張絶無接洽之餘地在野名流非期望國會之成立實無軌道之可言茲幸朝野宗旨趨於一致南北主張根本相同謹敢披瀝陳詞切盼中山先生本畢生締造共和之苦衷爲感悟國民之先導護法而能恢復法統目的旣達旗幟可消尤願海内賢達以共同一致之精神爲急起直追之策畫宏抒偉略衆志成城俾海内兵爭從此歇息國家大法得以復蘇民國之幸卽國民之幸也耿耿愚衷伏乞垂察賜教爲幸蕭耀南劉承恩叩覺（三日）印劉鎭華等通電各報館均鑒頃致孫中山先生一電其文曰廣州孫中山先生鑒帝制推翻共和剏建艱難締造第一首功溯禹域之披離由憲法之未定自國會散閉荏苒六年兵禍頻仍區宇分裂年來各方同志苦心焦思慨法統之不能伸張惡魔之不能驅逐璀璨莊嚴之中華國土不能統一國際上旣無價值國體上殊涉危疑乃不惜以鐵血爲代價藉以固根本於苞桑茲者戰事初平羣情望治迭經各省區各名流往復磋　僉以爲民六非法解散之國會亟宜回復民六被脅不能行使職權憤而去位之元首亦宜擁護本立道生表端影正是以淬厲進行務期貫澈邇來京津滬各議員已多數集合徐東海復有自行引退之宣言全國同意一致傾向黄陂敦勸出山回復原任公論所歸義不容辭　今日中華民國已純然恢復六年前有法統之地位揆諸我公眞正愛法律愛國家愛人民之初心亦已完全達到正宜成功不居及時引退以國民資格共圖國是曠代一人非公其誰民國萬年實利賴之時機迫切稍縱即逝當幾立斷是在我公劉鎭華吳新田閻治堂劉寳善顧琢塘石紹明孫積孚井岳秀田維勤田王潔柴雲陞張治公憨玉琦冬印等因并分電雲南唐總司令長沙趙總司令廣東陳總司令貴州袁總司令四川劉總司令廣西劉總司令馬省長廣州伍秩庸汪精衛胡漢民唐少川温欽甫李協和徐季龍林子超諸先生上海吳蓮伯褚慧僧章太炎孫伯蘭岑西林李印泉戴季陶諸先生請其一致催促中山下野俾大局迅告成功諸公謀國心殷匡時念切其紓　論九鼎一言翹企藎籌無任盼禱劉鎭華·吳新田·閻治堂·劉寳善·顧琢塘·孫積孚·石紹明·井岳秀·田維勤·田玉潔·柴雲陞·張治公·憨玉琦冬印 
 
 

Page 5

 
 
   
 
 

Page 6

 
 
中華民國十一年六月六日星期二（申報第二張）舊曆壬戌五月初十一日（六）國内要聞 
[北京特約通信（危言）]  
　　非法問題之一結束北政府名義取消愚前函所謂京津針對之兩事王閣終未能發表邨人却已經去職此昨今兩日急轉直下之情形而舊國會宣言發出未及二十四小時所謂（非法總統無效）六字即發生效力此舊議員始料所不及卽吳佩孚亦始料所不及也　　王閣之不成實緣於邨人地位之不保而其關係重要者則劉恩源由保來將急轉直下之準備情形一一爲王詳告吳又致電王氏請勿爲人受過王於是以自己之决心在昨日午間親打電話止邨人之下令然邨人尚未認爲自身絶望卽於王之所言亦漫聽而漫應之午後閣議高恩洪尚主張發表王閣爲萬一絶續之用其完全打銷實在天津國會宣言發出之耗到京以後蓋徐之决去實在一日下午八九時左近而竟於二日下午三時出京此在邨人方面總算自己乾脆免討大没趣王士珍亦以此免留一痕跡而北京社會竟若不知有此事也者亦免受驚恐皆所謂大幸也　　王吳（景濓）在保曹吳之正式談話係謂俟國會正式發表取消徐氏地位後即擁黎復職徐若抗拒即以兵力迫之並請黎正式下令討伐吳氏自言只須派兵兩旅在六月十二日以前定可了結又據直派某軍界要人言吳知徐之詭計多端深懼夜長夢多轉爲徐之計謀所勝團通電響應一面派兵保護黄陂及兩院議員入京並由各省以聨軍聲勢爲之後盾此皆吳氏不敢看事太易之事實昨日下午蔣雁行與人談及猶謂事不可知蓋所以促成急轉直下之形勢者實邨人弄手段所致此兩旬内邨人派人説王承斌説馮玉祥勸其反對吳氏皆一一立時破案又於保定方面派人游説天津班（曹之左右）排斥山東班而有唯一重要關鍵則張作霖退灣後忽而留灤州忽而退榆關忽而進昌黎據某軍事機關傳出皆有邨人之暗示赴榆關之侍從武官某秘密之行不止一次邨人直令其以吳軍不久必有内訌宜整軍以待爲張言之故吳之於徐怕到十分其驅徐之計亦急到十分也　　雖然三十一日午間有晤吳笈孫者吳尚未知形勢之急有人告之吳絶不信及是日晚間邨人令秘書廳撰擬通電猶謂爲自站脚跟之計畫（俟有適宜方法即當奉身而退）爲電中要語府中人頗以（適宜方法）四字爲得意之筆今晨某秘書尚爲愚言之謂此電實緩兵之計且待援之計着此四字則只有適宜不適宜問題無合法與非法問題國會即有宣言可以不適宜三字掃去故知三十一通電仍無去志也一日未哺以前外間只以王閣令之發不出卜徐命之不長而府中仍無動靜徐且自撰一電稿以丑表功之做法自述就職以來對内政如何對外交如何如五四之罷免曹陸民九之解散安福今年之解决魯案以及對於直皖戰對於直奉如何不存成見一秉大公字裏行間皆隠責吳佩孚之賣己末後則請國人公判是非以彰直道預定至不得已時將以此作第二電發出至辭職一層則另爲第三步而一面又密電奉張切勿急遽出關一面仍擬再商王氏發表閣令此昨日晝間之經過也及乎晚間津電已到保定方面同時消息傳來卽爲對於三十一日通電認爲不滿意而有異常嚴重之警告且保定與懷慶接洽王但以保全徐之生命財産爲請不及其他其結果亦入邨人之耳而其老友如王士珍錢能訓等爲邨人計皆勸其見幾而作勿等到不得下臺地步邨人亦曉然於萬無可爲之形勢於是始將第二電撂開令秘書廳撰退職通電其初稿尚將内政外交略説一過以布告形式出之預定今晨交院拍發而仍欲淹留二三日觀望形勢及乎今晨則錢秉鑑（吳之代表）直有電話致某方面謂黎氏决於明晨到京請今日爲之預備府中房屋一道逐客令直萬萬無可俄延乃下一命令發一通電宣告辭職依法由國務院兼攝而囑備專車於下午三時赴津去今日本早已發柬邀客午餐可憐草草一筵赴宴之客皆成送行之客（最是倉皇辭廟日教坊猶唱别離歌垂淚對宫娥）此景此情心如刀割矣而愚有最爲邨人感慨者作總統將及四年卽無論法與非法而出京之日社會一般議論但有稱快不聞相憐爲人至此大無謂也　　邨人雖走而於非法一層始終不認觀其辭職兼攝命令可以知之然閣員則爲與黎相見與兩院相見之地於上午開一緊急閣議以總統因非法去職則非法總統任命之内閣當然不能存在因通電全國取消閣員名義（以國民資格維持現狀以待接收）而有最漂亮之二語爲邨人誓死不説者曰（謹舉大權奉還國會）下午周卽自電王吳兩議長告以（府印五顆交到當專員送至天津交兩院議長保管）現擬俟有復電以定送往與否五年來非法問題由内閣作一結束如黎能刻日到京此印可以不送而周自齊總算有交代也至於復職之黎法律生效之國會情形如何則請於明日男述（六月二日） 
[徐世昌退位後之政局]  
　　二日京訊云徐世昌於今日（二日）下午三時半已由東站出東矣徐氏卅一日之電末有（一有合宜辦法便即奉身而退）兩語是對於退位一事尚存觀望何以忽於今日下午决然赴津此中必有不能不行之故不難窺見據聞徐氏於一日晚間接到第一届國會議員之東電見形勢益趨緊迫乃卽擬就通電以待及時拍發至晚十一時（一日）由府乘坐汽車回東四牌樓五條胡同在徐氏之意以爲即通電表示退位尚可留京不行不料今晨七時保定方面有電到京由吳佩孚駐京代表錢少卿以電話通知公府略云頃曹吳兩使有電到京謂總統卅一日通電業已奉到仰見虚己佇賢安民救國之至意欽佩莫名惟現在黎前總統迫於民衆之屬望已允於日内來京就職惟以總統尚在北京未肯前來敢以奉聞等語徐聞訊於今早八時又由五條私邸入府卽以電話召周自齊告以决計即日巡位將總統印璽交由國務院攝行職權周氏以事關重大立卽邀集全體閣員開臨時緊急會議結果以時勢如此無可挽回亦不容規避惟以爲總統旣以非法而退位則全體閣員槪由非法總統所任命亦豈有存在之餘地此時若以國務員名議代行總統職權轉恐貽人口實不如全體退歸國民地位即以國民資格維持現狀較爲得體議决後周氏遂二次進府報告會議輕過情形徐氏亦以爲是乃即頒發明令宣告退職另發通電一則通告全國同時將總統印璽五顆送交國務院保管國務院方面亦根據上項明令發出通電茲分誌如下（一）徐氏退位後查大總統選舉法第五條内載大總統因故不能執行職務時以副總統代理之又載副總統同時缺位時由國務院攝行其職務各等語本大總統現因衰弱宣告辭職依法應由國務院攝行職務此令（二）徐氏退位通電各省巡閲使督軍省長都統護軍使鎭守使陸海軍總司令均鑒卅一日通電諒均察覽世昌衰病值此時艱難膺重任應卽通告全國辭職本日已有命令由國務院依法攝行大總統職務徐世昌冬印（三）國務院令本日徐大總統宣告辭職令由國務院依法攝行大總統職務所有各官署公務均仍照常進行京師　方治安關係重要應由京畿衛戍總司令督同步軍統領京兆尹警察總監妥愼辦理此令（四）周自齊等之通電天津王吳兩議長及全國均鑒東海順從民意宣告辭職依法交國院務攝行職務自齊等遭逢世變權領部曹謹舉此職權奉還國會用尊法統暫以國民資格維持一切聽候接收專電奉聞周自齊顔惠慶高凌霨董康鮑告卿李鼎新王寵惠齊耀珊高恩洪冬　　徐氏本定於今日午間在府設宴爲顧維鈞洗塵至十二時諸事均已交代妥善冬電亦已拍　乃即開午餐會與諸來賓話别與席者除顧維鈞外府有孫實琦·錢能訓·蔡元培·汪大燮·林長民·田文烈·王寵惠諸人及周自齊董康高恩洪李鼎新張懷芝沈瑞麟羅文幹等餐後徐氏卽席發言略謂今日本預定爲顧公使洗塵不意竟成與諸君話别之聚會予在職三年中經多變無時不思得有機會進行統一此中困難情形非今日短促時間所能詳談昨接第届國會議員之宣言中有再由合法大總統組織統一政府等語予本有求去之意當然可以退讓絶不肯以予一人而擬統一諸君皆有用之身此後仍當爲國宣勞是爲退處林下之老友私心所至慰喜之事尚有希望於諸君者卽勸我老友聘卿出山協同治理國事末謂鮑霆九總長本日因病未克相晤予敬托張總長代爲致意云云後顧維鈞起致答詞略謂我國之在華會雖不得謂成功幸亦未致失敗是則全藉總統主持乃得有此成績云云次林長民等均有演説一時散席徐氏即令東站掛車東站報告即時站中無機關車後由豐台調來一輛徐乃於下午三時出府乘坐紅牌一號汽車出新華門直赴東站沿路均加派軍警保護東站月臺上有公府之軍樂隊及戟士三時十餘分徐之汽車到站午餐在座諸人均赴站送行王懷慶與吳笈孫隨徐氏同行三時三十分開車當晚七時左右到津直隸省長公署派有衛隊天津警察廳派有警備隊到站保護徐下車後卽赴意租界暫住乃弟世章之宅　　徐旣出京則黎元洪肯否復職自爲一般人所注目據今晚天津消息徐於三時半行後國務院卽有電話到天津英租界黎宅請即來京就職黎未之許又今晚有由黎宅回來之某君云蘇督齊燮元今日有電致黎謂已派專員赴津歡迎總統入京就職云云又聞王家襄吳景濓兩議長已有電電到保請即派兵並備專車來京迎黎赴京就職惟在黎氏之意目下各疆吏固皆贊成復職但非俟國民方面有所表示絶不輕易來京就職至其本人似已願意復職可於對神州通信社記者之一篇談話見之茲錄之於後神州通信社駐津記者今日上午九時特赴英界黎宅謁訪黄陂詢其對於復職之態度及關於内外政治之主張黎因往訪賓客過多祗允爲半小時之談話當對記者首先表明曰余對於復職一層向來未表同意并絶對不允復出惟因各方面羣起而爲救國運動再三促迫勢亦不能再行堅拒次言余對足下之質問可分爲六段簡單答覆（一）余亦中華民國國民一份子旣各方面迫於救國之熱誠力促余復出任職余豈能再事高蹈亦只得犧牲個人之前途勉力出而與全國父老共爲救國之運動但視力所能及勉力爲之而已成否不敢預言也（二）余不得已而允復出係受曹吳二使各省軍民長官及全國父老之敦促勉余統一國家之大事業但此等大事業斷非余個人之微力所可能故非全國父老以全力共謀統一不可如全國父老能以全力謀之余目當慨然出山供全國之犧牲但各方面如仍互閙意見則余絶對不能再出（三）國會問題第一届國會從前因督軍團之壓迫不得已而解散原屬違法亦非余之本意今若全國同胞共認爲非恢復不可余當然可以取消民國六年六月十二日解散令服從國民之意見（四）内閣問題此時尚談不到照法原須國會通過故國會如正式開會此問題自應由國會主張惟國會未成立以前如内閣不能不先行成立則當採納各方面意見服從多數主張使内閣先行成立余個人决不能有所表示有所主張（五）余此次不得已而勉允出山乃爲救國及統一全國而來對於權利一層絶對無所希望一如大總統之年俸等等經費余亦不要蓋余旣允犧牲倘人前途則此等小小權利當然可以犧牲將來入京就職亦僅予一人前去所有眷屬槪不携帶除予一人吃國家之飯外其餘一切用費均不開支蓋國家財政已瀕於破産節流亦屬緊要余不支年俸公費爲數雖小然亦可爲全國之倡也（六）至於將來用人行政一秉至公取完全公開主義抱定（有飯大家吃）之宗旨决不任一私人藉以改良國家政治至入京之期尚不能預定頃有某地信社對於徐氏退位之經過記載甚詳特附誌於後當直奉戰後曹災　發表效電原爲徴求國人對恢復第一届國會之意見而發對於徐氏之地位原擬維持至任滿而止不料徐氏一見此電愚於自己地位有碍遂派其親信陸宗輿等四出運動打消並以召集中央國民代表會議爲抵制其中頗有受　運動者事爲吳佩孚探悉且獲得陸等與公府往來函件之證　吳乃大不謂然恐任其推移並將舊會之恢復而不可得於是有五月二十八日保定光園之會議决定抛棄維持徐氏地位之原議一面贊成由齊夑元發表通電（按即艷電）請徐退位一面决定第二步之辦法如徐見齊夑元通電後仍不引退則再山吳佩孚等通電徐氏勸其即日下野並説明年來國家擾攘皆由於徐一人播弄而起之經過事實以促其覺悟倘徐仍不退位則以武力迫徐下野卽至兵迫新華門亦所不惜此事决定以後乃電請王家襄吳景濓兩議長到保面商王吳到保後吳佩孚先與接談一次告以保定會議决定之情形其後曹吳二氏又約王吳兩議長爲正式之談話當由吳佩孚正式對王吳表明態度略謂東海不去南北必不能統一舊會必不能恢復放必須先請東海下野然後有其他辦法可言此事應請國會同人發電取消北京政府宣告徐世昌之大總統爲無效然後我等擁護黎黄陂入京復職彼時東海若能覺悟即日下野自無問題如仍不覺悟依然負嵎則當以兵力迫其下野待黎黄陂復職後我等再擁護國會入京正式開會一面由黎黄陂　上令取消六年六月十二日解散國會之命令一面由各省發電歡迎此等事件預計有十日可以辦了至遲亦不過兩星期至於外交方面亦已不成問題北京治安則已付託王懷慶將軍王將軍已言明除保護徐東海之生命財産外决不堅持其他辦法現各方面均已預備妥洽請國會方面即日表示態度等語王吳兩議長回京津後當即通告提前開會故一日之會有東電之發表蓋乃預定之步驟也至於外交團方面自得徐世昌退位之訊認爲中國時局將有重大變化今日復開緊急會議結果除急電本國政府請迅示方針外由領袖公使小幡氏赴外部詢問徐世昌辭職詳情當由沈次長接見答復謂元首確已辭職至繼任問題純以法律解决元首更迭爲共和國常事至今後外交方針則以我國對於友邦向持親善主義無論何人繼任外交上必無何種變更請轉致各公使放心云云日使出部後立在日使署召集公使團會議繼續討論應付中國時局急變方法結果聞决定暫取旁觀態度一面委託某使館參贊赴津偵察一切三日京訊云今日星期六雖爲閣議例會然實中華民國破天荒之（國民資格）的攝政閣議閣議時卽將大總統之日常例行公文依樣辦理關於各機關减政發薪諸端亦曾論及而最要者則爲攝行職務縮短期間之方法問題蓋組織委員會之議雖前次閣議中有主張此事後因時日甚短不必有何特别組織故此説並未實行今日所决定者惟有請黎黄陂即日來京復職以免主座虚懸遂擬就一紙歡迎之電即日發出復派高恩洪凖明晨赴津迎迓黄陂其電文如下天津黎大總統鈞鑒冬日徐大總統宣告辭職退居津門同日准吳巡閲使電稱我大總統遘非常之變延垂絶之統雖韜隠已數年以公意爲進退法所當然責無旁貸復據馮督軍等通電以法統恢復之義示糾紛排解之方大勢所趨僉曰以斯爲宜各等語國事重要首座不可虚懸自齊等暫維現狀未便久攝敬請鈞座即日蒞京視事並公推恩洪明晨來津恭迓謹聞自齊•惠慶•凌霨•康•貴卿•鼎新•寵惠•耀珊•恩洪江印黎黄陂來京日期頗爲各方注意當徐世昌出京之消息到津黎本應允來京旋接國務員攝職之電及北京秩序毫無變動之消息以爲暫緩來京亦未嘗不可旋又想起復職後是否尚有問題蓋在津之國會議員究爲少數南方各省之實力派民黨分子及組成國會之議員是否一致承認黎氏復職爲合法與夫繼任期限之長短皆宜有所考慮其最注重者爲是否眞能統一之問題據其親信者言　陂之不聞入京乃欲待　省及西南皆有良好之表示惟中山一派現在似不易卽　服從然黄之來京亦不過時間問題日内已有陶某先行來京視察各方情勢及軍警之態度等可見其已進行凖備據政界觀察或須三四日之延期然亦有勸其卽來者蓋恐南方或發不承認之通電則反形不妙也徐世昌已辭職去黎黄陂尚未來京北京爲一國之首都治安關係綦重軍警當局對於維持治安辦法日昨已特開會議詳加討論關於衛戌司令部方面决定仍分班派出馬步各隊在街巡邏以資戒備關於步軍統領方面則已飭交兩翼游緝隊統帶按照冬防佈置於大街小巷及僻巷加派得力兵隊荷槍站崗並加派督操官分段督催巡查外又密派便衣偵探官兵多名到處梭巡並於每晚由右翼統帶田德山西四牌樓管帶龔德潮在西長安牌樓帮帶王慶祥在新街口帮帶安吉順在西單牌樓提燈督飭認眞巡查警察方面聞薛之珩總監除通令内外城二十區加意巡查外並特令保安偵緝各隊加派多班不分晝夜輪流逡巡又王懷慶護送東少至津後昨夜已專車返京今日復邀集孨步軍統領薛總監商議極力維持辦法軍警當局對於地方治安如此認眞辦理當可保無虞也此次徐氏退位之速與北京軍警當局態度至有關係當保定會議决定請徐卽日下野擁黎復位時曹吳曾派專員來京將决定情形告知京畿衛戍總司令王懷慶並述非先解决總統問題不可之理由王接到此項消息後乃卽日召集警察總監薛之珩京兆尹劉夢庚步軍統領聶憲藩等上中級軍警長官開一緊急會議時正徐氏通電下野前一日即五月卅日也各長官列席後王首先發言將保定方面議决之詳細情形報告一遍尋謂我輩多年受徐東海之培植彼因時勢如此雖不能不卽日下野然我輩對於彼之生命財産及其個人一切權利自應以全力保障之使其不受任何損失此爲我輩維持地方治安者所應爲之事及應盡之責至於總統問題究應如何解决此乃國家大事我輩無權過問只以維持地方治安靜待國民公意解决爲唯一操手充其量亦不過徐東海去後我輩念及私交與其一同下野暫不做官而已然若言公則我輩即做官亦無甚關係云云列席諸人均以此語爲然約定對於地方治安完全維持平時狀態其餘各事靜待民意公决當徐氏出京前一日即本月一日曾召王入府似仍無即日下野之意王見徐如此乃將前後經過情形詳細陳明最後語以大勢已去不如早行可省却許多麻煩徐此時始悉再無立足之餘地遂决計去職故一日晚十一時遄歸東四五條私宅至二日上午完全决定乃於下午三時半出京聞當時徐氏並帶一部分眷屬同行偕行者有王懷慶孟恩遠黄開文及隨員等約五十人衛兵百餘人分乘火車十一輛於二日下午六時四十五分抵天津總站當由直隸省長公署軍樂隊一小隊衛隊一連天津警察廳保安隊一小隊軍樂隊一小隊徐到站時軍樂齊奏兵士均舉槍致敬各廳長官如姚錫章凌士鈞嚴智怡孫鳳藻鄭廷壐等約二十人均上車以次行禮徐氏一一答禮畢該長官等即行下車至七時車到天津東站有曹鋭楊以德吳毓麟等在站迎接略爲寒喧即分乘汽車八輛徐之汽車在第四輛前後前後均爲衛隊一同馳赴意租界徐世章宅晚間開宴王懷慶及趙爾巽等均在座席間並無甚重要談話津人雖不免一時注意旋亦安靜如常 
[天津通信（若冰）]  
敦勸黄陂復職之各面觀自徐東海辭職來津後黎黄陂復職之聲遂甚囂塵上一時議論紛紛並將黄陂如何入都如何就任盡情點綴者其實黄陂毫未承認記者於昨日上午十時許往謁黎氏當蒙接見叩以眞相據黄陂簡單答覆云各方面雖來電敦勸如無南北統一根本救國之切實保證余决不復職若有切實保證余雖受極大犧牲亦所不情玩其語意似嫌各方面對解决辦法似欠圓滿故尚有待也近日各方面電勸黄陂復職者紛至沓來最要者如曹吳率同直魯豫鄂贛陜甘熱察各省區　史兩電一通電全國略謂徐東海於六月二日下野黎大總統即應復位以奠邦家錕等再率軍民竭誠翊戴等語一致黄陂文云黎大總統鈞鑒國家多故迄有歲年法紀凌夷失釀禍變今者仰荷鈞威削平兇逆徐大總統慨萬方之多難敝屣尊榮以謀統一亦旣盛德謙光永垂無極竊維大位一日不可虚懸環海不能一日無主仰懇我大總統俯順與情依法復位尅日還京以維國本奠定河岳昭新民物錕等敬率軍民竭誠翊戴除公派代表敦請外謹先電懇無任翹企待命之至曹錕吳佩孚曹鋭齊燮元王瑚田中玉蕭耀南劉承恩陳光遠楊慶鋆馮玉祥張鳳台劉鎭華陸洪濤潘齡臯馬福祥張錫元同叩冬印又有吳佩孚個人一電文云恭讀大總統三十一電虚懷盛德天下爲公凡在國人同深感戴猶復垂念辦法殷憂謀國敢不殫慮仰副隆意竊以國是基於輿論大致必由公决開封馮督軍三十一電西安劉督軍三十電寗羗劉積之先生有電均以法統恢復之義示糾紛排解之方大勢所趨僉曰以斯爲宜我徐大總統於内亂方殷之日出膺艱鉅本以統一爲夙懷萬方多難事與願違今大位旣無虚縣之慮即敝屣十餘月之尊榮克償二十二行省之統一奉身而退亦屬初衷我黎大總統達非常之變延垂絶之統雖韜隠之數年以公意爲進退法所當然責無旁貸六年舊會議憲未成旋遭威本固有之職權爲依法之集會返轡首都新猷在望寰宇之内含生之倫同心協力共濟艱難斯則韾香禱祝者也除公派代表敦請黎大總統復職外謹先電聞佇候明教吳佩孚冬印其外尚有長江上游總司令孫傅芳除來電敦勸外並派有參議王金鈺前來餘如京兆尹劉夢庚直隸教育廳長孫鳳藻福建督軍代表胡恩光北京國民裁兵委員籌備處萬兆芝及王敬芳等均來電敦請速就大位措詞大略相同不贅述再曹吳兩氏及各省要人除來電勸駕外又特公推代表直隸省長曹鋭天津鎭守使趙玉珂大沽造船廠督辦吳毓麟親赴黎邸促駕黄陂接見後堅辭不能勝任三人同謂當此一髮十鈞時代救國救民非我公莫屬嗣又至某秘書室磋商許久始興辭而出黎氏當即請某秘書速擬覆電文云（接冬電並曹省長趙鎭守便吳督辦代表來庽猥以復位相屬具徴力求統一之心欽感何旣第元洪目引咎各辭職蟄處數年思過不遑敢有他念以速官謗果使摩頂放踵可利天下猶可解説乃才輇力薄自覺弗勝諸公又何愛焉前車已覆來日大難大位之推如臨氷谷謹攄誠悃諒荷鑒原）云云惟聞此稿黄陂閲後因秘書中有人建議修改至昨晚十時許尚未拍發大約今日必將發出也曹鋭已於昨日晚十時乘專車前往保定向曹吳兩氏復命並報告勸黎之經過以目下趨勢觀之董陂復職尚未到時機且看曹到保報告後曹吳如何主張耳昨日下午八時許由保開來專車一輛聞係爲曹使之參謀長熊炳琦吳使之參謀長李卓章二人奉有重要使命並携曹吳函件來津與黄陂當面接洽大約卽爲磋商復職後予以切守保證事宜又京兆尹劉夢庚偕同舊國會議員二十餘人亦於昨晚由京專車來津十時車抵新站劉卽乘汽車赴英界謁黎各議員擬會同住津議員各代表本省作一次之敦勸以表示民意推戴如再不允再圖辦法必達目的而後止夫敦勸復職原不足奇所奇者即如昔日被解散之人耳（六月四日） 
 
 

Page 7

 
 
中華民國十一年六月六日星期二（申報第二張）舊曆壬戌五月初十一日（七） 
[黎黄陂仍無復職表示]  
　　東方通訊社五日北京電云曩曾傳言已允復職之黎元洪之態度近日漸現消極之狀就其致此之原因綜合各方面之消息大致因東三省以及廣東上海各方面皆不歡迎黎氏復職此種情形已經顯然明瞭且集合於天津之舊國會議員數祇二百零三人不足法定人數果否能爲合法的行動尚屬疑問在如斯形勢之裏僅不過爲偏隅的勢力爲某一黨一派所擁戴究爲得策與否尚須從長考慮之重大問題也黎氏態度之所以消極者蓋由於此對於此事以保定爲根據之中心勢力現正協議種種之方策或令各方面發通電或送護衛兵至天津或託有力者致勸説務令黎氏不得不復職四日駐保定之各省代表十一人已赴天津面謁黎氏請從速復職但黎氏依然不改其消極態度因此吳景濓王家襄遂於是日急　保定商議此事其結果或由吳佩孚親自面謁黎氏懇請復職亦未可知又四日天津電云據可靠方面消息謂此次政變之眞因乃由齊燮元爲盟主適閩川湘黔滇浙等各省恢復舊國會與擁戴黄陂爲大總統之運動起遂於齊氏誕辰祝賀之際具體的决議簽字但此時陳炯明雖默認之而盧永祥以與張作霖之關係避未簽字當時齊之代表謝某遂携此决議至京敏慧之徐世昌早知大勢之已去遂潔身退職謝某即於昨日携此盟約來津提示於黎氏表示一致推戴之意同時特别區與陜豫直魯鄂諸省亦來電推薦黎氏復職然後者果與前者相同眞望黎之復職歟抑欲利用之爲過渡期之傀儡歟此黄陂之所以躊躇滿志不能遽允復職也本社記者於今日特謁黎氏但黎以樓上下來見之客殆滿究無長談之暇惟言全國民意果希望余復職余亦不惜犧牲一切以副民意耳此言已可見其前述之躊躇之一端矣此時黎於來客中已接見者爲北京政府代表交長高氏衆議院議長吳氏及曹吳二氏之代表凖此等形勢觀之黎氏大約於明後日間或將應允復職而同時赴京亦未可知 
[西報紀北京政變情形]  
字林報二日北京通訊云保定方面對於總統問題已達最高程度其結果遂於昨夜迫徐世昌立時辭職吳佩孚且宣稱徐氏苟不自行辭職將發表國人否認之文聞昨晨吳氏尚有猶豫意欲取較爲緩和之方法其後各公團及高級官員等俱將不得不辭職情形勸告徐氏吳氏亦提議徐氏如放棄退職之機會以保全顔面當發通電及致書徐氏迫其引退並取相當手段及徐氏代表與數種間接函件至保後事勢遂益急迫徐氏解釋留職之二大原由爲（一）外交團欲其留任（二）尚無解决辦法其代表並稱一俟吳氏籌有解决辦法徐氏急欲引退吳即語代表云（請返告總統鄙人以爲總統辭職便是解决辦法）昨夜吳氏復致書京中某大員託其速即入府見徐告以苟不自退當爲國人共棄復由電話將此情形分囑京中各大員吳氏料此項辦法當易使徐氏立行去職按昨日下午原定計劃擬由軍官及國會議員上書徐氏請其退位以期保全徐氏顔面並卸除吳氏逼脅之責任但因專使何恩溥抵保遂起此項急劇變動吳氏語人云若欲解决現局擾攘治標方法首在使徐世昌退位孫中山辭職黎元洪復任及恢復舊國會然後改革財政解散軍隊便易着手毋需再借外債但須改良收税辦法政府歲入並非被軍隊吸盡不過凡百弊端皆以此爲藉口其實目下養兵之費每年至多不逾六千萬元若照實在兵額每年四千五百萬元已足國中軍隊大半皆不足額惟第三師等數師有十成兵額是以每月經常兵費當爲十二萬元至多亦不致超過十五萬元至裁兵一層據吳氏計劃須含有經濟活動蓋須先籌有工值較優於兵餉之工作如此項工作果多則將不裁自裁吳佩孚並非專注重於軍事如有建築鐵路之便利則寗從事於此而以適宜之兵隊供築路之用如中國能開闢道路興築鐵路及其他公共工程吳氏當能使目下軍隊全數從事工作即今日軍隊人數當尚嫌不足吳氏完全贊成裁减軍額俾成勁旅因眞正軍隊一師實優於苦力形式之軍隊十師而欲養成勁旅兵費必多故渠正竭力從事於增進所部軍隊之程度吳氏嘗謂俟國會恢復黎元洪復任仍將回居洛陽渠原擬即日出發但因議員及他人等堅請留居保定促成解决時局故勉留於此對於建設政府渠不欲干涉國人頗有訾其乘勝位置友人於内閣者其實此次内閣尚非眞正政府且渠渠决意位置兩人於交通財政兩部非願若輩聽從吳氏號令但求監督二部之行政因此兩部實爲贓官逐鹿之塲也保定當局現知曹鋭邊守靖方設法運動黎元洪拒絶回任以冀國會舉曹錕爲總統俾二人位置得以保全保定方面最顯著之特點爲對於曹錕等閒視之王家襄吳景濓兩議長近嘗至保贊成吳氏計劃刻已回津凖備拍發公電要求徐世昌下野黎元洪復任及孫逸仙之取消護法就天津各種報告足證黎氏已預備有條件之復任吳佩孚昨夜復致書徐氏請即不必猶豫即日引退由周自齊代行職務云 
[京商學界對時局之表示]  
　　全國商會聨合會副會長張維鏞等於上月三十一日通電全國主張徐孫同時下野黎元洪復職取消被脅解散國會之命令速組臨時内閣現該會以徐氏業已退職亟應促孫氏同時下野特於日昨逕電孫氏其電云法律失軌南北分離先生擁護法之旗爭民治之本倡義西南五稔於茲今幸天心厭亂大衆自覺恢復舊國會完成國家楰本大法之主張已成全國一致法律問題於焉解决先生始終護法目的已達成功至於事實問題敝會本全國商民公意决定一面請願於先生及東海本爲國爲民之心雙方野一面請黄陂卽日復職促進統一於三十一日通電全國在案今東海以大勢所趨毅然宣布退位惟乞先生俯從民意敝屣尊榮歸權法統成全統一先生素主民治毫無權利之私定能順民籲懇而謀國民之眞正福利也全局解决在公一人肅電陳情伏維亮察全國商會聨合會副會長張維鏞·上海總事務所幹事江經沅·京兆事務所幹事安迪生·曁各省駐京評議員同叩冬印又前日張維鏞江經沅安迪生等代表全國商會赴津晉謁黎元洪請其再出擔任艱巨黎以張等諸人均屬商人毫無他種意味特行接見聞見面之時略事寒暄畢首由張維鏞將該會各省區代表開會議决歡迎黎氏請其犧牲個人修養出任艱巨各節述畢黎備極謙懷力言從前在任時諸多對不起國民當此時局愈亂何敢冒昧再出嗣經張君等力陳五六年來國家無合法政府以致兵連禍結商民感受痛苦最深今旣天心厭亂舉國一致咸望總統再出實甚大旱之望雲霓語極沉痛黎爲之動容黎卽聲言只要各方人物大家都能掃除從前積弊革面洗心全國人民均各本天良向前做去予又何敢自外并云大家旣要予再出將來予卽一人到京辦事只要將事辦完予仍一人回來請諸君將予之意轉達貴會大家並謝大家好意仍望大家共同努力云云聞張等回京後當經召集各省區商會代表開會報告衆極滿意復經議决再推高聘陞於昨日持歡迎之函再見黎氏請其早日來京主持一切並詢何日發駕該會人一體代表尚須前去天津迎接云　　昨日（三日）下午二時在京教育界在美術學校開六三紀念會教職員到者二百餘人蔡元培李建勛胡適沈士遠高一涵尹炎武等均出席由尹炎武主席原擬至交部索薪因時局已有重大變化故作罷論旋由蔡元培李建勛胡適沈士遠高一涵演説大意爲教職員等係智識階級之人所宜留意者不僅屬於學校問題當放開眼光關於時局亦當有所建議蓋政局一日不寗靜卽學校問題亦不能解决二者蓋相關聨者也蔡元培因提議致電孫中山與非常國會其文如下廣州孫中由先生及非常國會議員諸公均鑒自六年間國會受非法解散公等與西南諸首領揭護法之幟以廣東爲國會自由召集之地點中間受幾多波折受幾多阻力而公等堅持不渝以種種手段求達護法目的開非常國會以抵制北方非法國會選舉總統以抵制北京非法總統舉行北伐以抵制北方擁護非法國會與非法總統之武力雖有以此種手段爲詬病者而公等堅持如故固以爲苟能達護法之目的無論何種手段不妨一試且正維公等用此種種手段使全國同胞永永有一正式民意機關之印象故至今日而克有實行恢復之機會公等護法之功永久不朽當爲國民所公認乃者北京非法總統業已退職前此下令解散國會之總統已預備取消六年間不决之命令而恢復國會護法之目的可謂完全達到北方軍隊已表示以擁護正式民意機關爲職志南北一致無再用武力解决之必要敢望中山先生停止北伐實行與非法總統同時下野之宣言倘國會諸君惠然北行共圖國家大計全國同胞實利賴之蔡元培等二百餘人叩 
[北京之裁員潮失業者三四萬人]  
　　交部裁員結果京漢路局已起罷工風潮財部裁員之後被裁人員昨早麕集中央公園商議索薪應付辦法（財部鹽署被裁人員昨日上午十時曾在中央公園水榭開聨席會議到者六百餘人公推曹元森爲主席提出議案四項（一）此次裁員係由董康主動提交國務會議通過由徐世昌下令通飭各機關一律裁撤現在徐氏已成非法總統究竟此等命令有效無效尚屬疑問（二）分發各部之簡薦各職有爲元年二年三年到部者均爲大總統明令分發自應與文官考試受同等待遇若依董氏主張是各部中僅有考試一項其他槪置不問事理不平無過於此且分發人員在銓叙局均已註册自不能以部令變更法律此等命令應認爲違法命令（三）辦事員卽僱員載在元年官制酌裁則可一律抺銷則不可應向國務院提出行政請願後再向平政院提出行政訴訟（四）連日財鹽各署均派有人調部辦事或將實缺人員以細微小故撤任另補新調部人員跡近任用私人亦屬不合均應一律舉出呈請最高級衙門評判討論結果公推曹元森代表鹽署被裁員全體張毓書代表財部被裁員全體往保定謁見曹吳並向平政院呈訴）至於其他機關日前聞閣議財部提案已多危懼不堪比至前日明令遽發求生絶望據聞各機關被擯人員現已開始四出聨合擬爲反抗之舉緣各部院歷年添調人員倍於官制原額此次突然明令胥裁頓失生計者當不下三四萬人更以每人支撑一户而論突有三四萬户之多生計全絶噉飯無所眞所謂堂上一筆鈎門外一路哭矣　　此次財部提案大裁各部冗員其事原爲至當惟各部院對於此次裁員之舉如何辦理其辦法尚未一致據聞除財政部已有部令通知官制以外及非考試各員勿庸到部外内務部方面對於不在官制各員尚無限制到部之議緣該部當局之意以平素在部認眞辦事人員原不僅官制以内人員依照前清舊制候補人員原有到署辦事之例現下雖明令停薪並無不准到部辦事之語以故該部對於被裁人員仍不限制到部儘可照常辦公惟不支給薪金嗣後當有缺儘先補用俾資調劑以免使其絶望又聞前日國務院緊急會議席上有人建議此次明令頒發被裁多人薪俸籌發至難張羅最好擇一抽籤還本行將竟了之公債補發若干以爲償發此次被裁人員薪水之用三年四年兩項公債俱將抽籤完竣正可於此兩項擇一而行在政府旣免張羅之難在裁員亦可少逼索之舉但此議是否可行尚未能悉也周自齊於昨日（三日）間議散後曾在會議室舉各閣員商議甄用各部被裁人員之辦法結果决定由院設立甄用委員會並請法制局長王耒銓叙局長三多列席同時討論最後聞已擬定三種辦法交王三兩局長草擬條例以便下星期二提出閣議通過其辦法如下（一）各部非實缺被裁人員應分簡薦委三項自行向國務院報到由銓叙局註册　爲候補某職仍分原衙門儘先錄用嗣後各部屬如有出缺及缺額時應照依類序補法序補或調用之（二）依類序補之法應酌量修正擬分爲五類第一類裁員中之儘先候補者第二類文官考試之學習期滿者第三類留學生之停止考試者第四類保薦分發之簡薦委者第五類辦事員中之應提升者（三）目此次大裁員後各部署均不得另行派人如有實缺人員不敷辦事時當儘第二類第四類中儘先調用以免向隅 
[東省獨立聲中之吉民意]  
省議長表示不贊成近日中外各報紛載東三省獨立事其實十二日奉軍總司令張作霖之照會外交團謂爲張氏之個人獨立則可謂爲東三省獨立則不可蓋三省人民之心理尚一致服從中央三省團體之留張電尚稱大總統固無絲毫脱離政府之意義存乎其間也其中有數電詆毁政府者非張氏揑造卽以威力脅迫非眞正民意也孫烈臣確已返奉除力籌防禦直軍東進外并四出運動三省人民擁戴張氏以冀保全現在地位徐圖恢復勢力前日孫氏特電吉垣軍民兩署屬將獨立問題徴求民意五月二十一日經代理督軍吉培芝代理省長王維宙召集吉垣各團體領袖到署談判兩代長卽以獨立問題探詢衆意省議會議長子源浦起言敝會對於國家大事當從光明正大處辦去其他不敢過問如加以威脅則于源浦個人名義尚可勉從尊命惟亦須准予登報聲明非于某甘願至要代表人民全體則斷難遵命云云據此以觀于議長之不贊成獨立已溢言表故是日無結果而散二十二日兩代長復柬邀各團體首領假江南農事試騐場在大開盛筵飲至半席王代省長致詞略謂本人蒞吉以來政務紛繁諸君事忙亦復如此以致雙方恒少接洽實深抱歉嗣吉代督略報省防狀况并謂余等留守人員進退兩難惟有竭盡職責維持地面治安以副人民之喁望旋經各團體首領公推子議長致答詞云頃承兩代長寵招實深感謝全省治安得兩代長與警務處長之維持得保無虞謹代全省七百萬人民叩謝鴻施然保持地方安寗各當道亦責有攸歸云云當局曲意逢迎竭力連絡而人民代表則言詞堅决不爲所動子議長近復語其親信云余拒絶獨立得罪當道係爲顧全中國大局計不幸而拘禁模範監獄猶可告無罪於國人民也若諛媚當道順水推舟倘或將來吳使得志於東省者則附和之咎難辭亦有拘禁模範監獄之隠禍早晚必有一難故寗挺身危險作利國福民之事尚可大白於天下云云旋爲各界派代表協同奉黑兩省代表聨袂往迎張氏回奉事省議會復於二十四晚八時特開緊急會議僉謂此事尚可行當卽舉出副議長劉樹春•議員賈明善•柳書堂•姜永昌•韓瑞汾•王叙曾等六員爲代表隨帶證明書於二十五日晚車赴奉其他農•工•商•教四大團體亦取一致態度省農會推舉正會長謝廣霖•副會長苗全•省工會推舉正會長胡炳文•副會長王會安總商會推舉會長閻啓瑞•議董張松齡省教育會推舉正會長王伯康•評議員馮竹士等爲代表於二十六日晚　赴奉途經長春並邀該埠農•工•商•教四團體代表同行其唯一任務卽爲先赴張氏行轅切勸返節然後晋京籲懇政府收回罷免張氏成命以期罷兵息戰而安地方如有其他重要事項須先電會表决各代表不得擅自主張各代表出發時携有各該會委託書以昭愼重據悉其内容者言此次各界代表之出發大半由當道示意以爲近日三省地方謡諑朋興伏莽四起奉直問題一日不解决三省人民一日不安且將有不可思議者此三省代表迎張回奉之所由來也 
[杭州快信]  
自省署令行法校提前休業後各學生紛紛回籍誓願散學議會方面主張通過許國楨提出停辦議案省議會昨午後大會不足法定入數今日續會其議事日程（第十四號）添列大有利電汽公司不允停招新股及分設董事檢察名額諮詢案及籌設浙江蠶務局案共二十起杭縣律師公會今日（五日）續開第十五次評議會討論曹錕效日通電解决國是問題省農會呈省署並函省議會請將甲種林校造林場甲種農校獸醫科維持上届議决原案從速實行黄岩路橋警捐係該鎭商會長蔡兼谷一再呈請豁免現據縣復係蔡覬觎包收未允是以反對已指令照常征收 
 
 

Page 8

 
 
自由談 
閒話 
[繁華風轉記] [  昭實]  
　　茲從時樣轉變之由默察歐土婦人心理頗覺其事事以矯飾爲工如在春季天光日色世界萬象常見明亮故婦人之衣色亦宜明亮然婦人不喜太自然時樣偏多深暗色者其大多數且著深藍或褐色又如春季温燠自然不必著外套但婦人不喜太自然常須有狀似外套之春衫此類春衫裙褂連合爲一須從頭套下而褂頗寛大中加一帶束之此帶自然須革製須堅强者但婦人不喜太自然此帶偏用極多晶石小片綴合而成值價雖昻難期耐久最有趣者帶間連綴之晶石不可倉猝脱去一二枚否則配補甚非易事必須更購一新帶在巨富名閨自屬不以爲奇女帽通用藍黑棕各色草帽帽邊本以蔽日春間日光無甚可畏自然帽邊不必甚寛但婦人不喜太自然是以及春戴寛邊帽而夏季反須戴狹邊小帽鞋則最近通行柔脆之亮皮鞋向以鞋後底高時顯足小低時每顯足大自然低底鞋須配長裙方能不顯其足但婦人不喜太自然是以着短裙而鞋底反甚低薄手套各色俱用最近且更繁奢手套口寛大高厚腕間隆起頗爲動目手袋或金質銀質或以革製新樣者以小爲佳因今日之婦人知往交際場或游散時本不必隨帶往菜場用之大叉袋也傘在往昔非所必須僅預知將雨時乃備之今則視爲隨身要件婦人衣新裝大抵携綢傘傘製極美傘柄象牙居多雕鏤極精細其價格如是之昻其質料又如彼之輕薄若眞遇雨反須急僱自動車或馬車一則恐損此傘再則雨中能否免滲漏正不能事前逆料耳 
劇談 
[梅訊（七）] [  珍重閣]  
　　南通薛秉初君來爲邀畹華赴通事並携張嗇老親筆小緘日昨已交去矣原書附錄　　聞已至滬極慰都中無擾尤可幸畫理必更增進昔日所許有以使老人一豁目否人去附問　　浣華小友謇六月二日　　奉卿妙香玉芙知同南并悉　　信封則稱畹華藝士云　　今午張孝若公子以約畹華談特邀至惜陰堂晤聚深談可二小時也　　千金一笑爲得意之作滬地人士因之雲集上座極好畹華古裝戲所云梳頭者實有其事蓋古裝戲之假髻實爲一髮上挽成髻而垂三縷至肩背結成辮子常日於一匣中刻木爲形加髮其上至將用之日則先時取加頭上挽髻理辮潤之使澤可一小時始已挽好再置諸匣中携赴後臺用時再取出此其大槪也至云靈蚫墮馬青絡錦絲垂明月之珠懸陸離之佩則在畹華夫人之妙思獨運得於心而應於手耳　　畹華古裝髻上插花咸在治裝日竟之時所有絹花揷一户匣内精　奪目此均京師名手所製蓋旗婦所最以爲美者也治裝旣竟侍者手匣旁立畹華隨意擇取加之鬢端位置停匀紅紫相間匣中有繡球花一朶尤爲精美因其過大不甚用也　　前日應劉束軒之約晚飱賓主傾談者甚久日昨應寒雲主人之約飯於私宅想文酒從容畹華必博新詩盈篋矣　　觀客題名花樓稍有變更盛君盧君黄君新閘路林君簡君善鍾路林君盧君朝鮮銀行顧君陳君薛君李君盛君陶君正廳則於前列諸君之外譚組安蔣孟蘋張孝若李徴五沈次裳朱博權諸君亦均列席也　　畹華以上年香南兩集備承諸耆英之奬借投詞甚豐而玉芙結縭尤蒙酬贈故日内即擬先登門造謁諸名士也　　北京來信問訊畹華而未及定南下之行期當又去函敦促想必有兼程而來者也　　白宫重續法統出京奔津畹華之祖母家屬均在京師深懼城内或有不靖經人慰解始釋懸念林鐵尊廣咏梅詞續登四首　　靚裝多態雲罨明霞外一顧儘能消萬睞卻在眼波眉黛襟痕最憶杭州此鄉未算温柔差幸空桑三宿不知越女新愁 
　　心魂相守蘭蓮論交舊仙骨珊珊君自有恰與記人同瘦孤山山下吾家一林疏影横斜不分逋仙去後風標未减清華　　鳳城前度未是傷心處涙鑄黄金儂自誤絲管嗷嘈如故幾回換羽移商怱怱粉墨歌塲看所天涯絲鬢滄桑無此悲凉　　纎纎春柳見説秋來瘦到得櫻花難與偶纔是羣芳領袖彩雲飛渡層霄春帆細雨樓高賸我芳時惆悵烟波獨自吹簫（元注春柳留日學生新劇社也春帆樓馬關訂約處也余三渡東游居十餘年適與梅左故結句云云） 
 
[北先生休矣　他已停南]  
雜錄 
[兒時雜憶（七）] [  陳家慶]  
　　去妗氏家里許有梅圃曰香海香海二字爲余兄補弟子員時所手題父老爭寳之實則亦平淡無奇耳圃中多紅梅照眼紅妝香聞數里而綠萼仙子則轉寥寥如晨星蓋此種不易得也臘尾春初余輒隨諸姊携書讀其中風來料峭花片片墮書上夾而藏之歷久色香如故可喜也憶余十三歲時上元夜庭前積雪深尺許綠娥綠嫄諸表姊及夢仙從姊菊妹等籠燭背家人折梅圃中歸而中寒綠嫄因以不起妗氏痛責諸從游者余與菊妹匿帳中不敢出 
小説 
[社會小説人間地獄（一一七）] [  娑婆生]  
　　第十八回宵深看竹狎客輸金歲莫典裘鴇兒寡義於是程二少爺便邀賈大人鄒芝誥諸人往亭子間去碰和程藕舲見客人已觳一桌自己便出空身體與花素娟鬼混賈大人坐下去間鄒芝誥道今天我碰多少一底的鄒芝誥道隨便隨便我們全是熟人大家借此消遣太大了反而無趣賈大人極以爲然那兩個人一個是麻子一圙是老鼠鬍子鄒芝誥便替賈大人介紹了麻子呌程圭孫老鼠鬍子呌王厚齋這時候王厚齋發言道太小了也要打磕睡不能提神我看碰一百底二四罷賈大人忙道太大太大鄒芝誥道厚翁在總會裏打慣大的覺得一百底二四不算大我們覺得一百底么二也狠可以了賈大人道一百底么二我覺得也太大程圭孫道一百底么二不算大我們就照這樣罷賈大人道依我之見一百底么半罷頓時大家不響王厚齋道如果一定要么半必須四十和底子外加五塊錢晃子那纔有點興趣賈大人道這樣加起來實際上比一百塊么二還要大鄒芝誥道不必了還是乾乾凈凈的一百塊么二罷此時座位扳好牌已砌成專待擲骰子了賈大人雖力主從小可是有些寡不敵衆没有法子只好承認一百塊么二了鄒王三人見價目已解决便動手碰起來了前四圈平平没出大牌賈大人稍爲贏一點扳位以後那後四圈王厚齋運和了兩副大牌一副是同子清一色一副是中風白板對對和的三臺賈大人有兩圈没和牌計算下來約摸輸出一底有半賈大人到也並没介意此時王厚齋正當莊又碰下中風發財大家正吃緊著説厚齋的手氣太好賈大人笑道再讓他和一副三百和下來我要輸兩底了正説之間花素娟的姊姊花桂香走了過來剛走到鄒芝誥的身後鄒芝誥忽的打出一張還魂東風王厚齋將牌望下一攤原來又和了一副三臺賈大人道鄒芝翁你怎麽又放銃了花桂香聞聲知道又出了大牌鄒芝誥手内的牌尚未推出去花桂香瞧得清楚詫異道鄒大少你這張東風是抽錯的你手内不是還有一隻東風嗎鄒芝誥見他説出這話順手忙將牌往外一推乘勢和亂了笑道我也不是呆子怎會拆對那是西風呀你瞧錯了説着又從牌堆内翻出一張西風給花桂香瞧道大小姐阿是格一隻花桂香心中一想剛纔明明是東風怎會變了西風呢轉念一想明白了大半遂也笑道是格我瞧錯了我們牌裏有一隻東風顔色褪了常常要看錯前天還有一個近視眼的客人還和錯了一副牌就是這隻糊塗的東風害人呢説着掉過臉來對房裏娘姨道阿金這副牌好收起來不必再拿出來了説罷又急忙向娘姨丢了一個眼色娘姨道曉得哉總算將這事遮掩過去花桂香也不敢久留踱出外間來了 
[餘瀋] [  徐冷波]  
　　白駒過隙轉眼即逝當人之降世忽而春夏忽而秋冬不知幾易寒暑始而成人然歲月不居人年易老年愈老則味愈淡人生經世由少而老其間光陰有苦有甘縱不爲病魔侵尋即被衣食繫絆有矻矻窮年者有逍遥一世者人間之勞逸貧富何迴乎不同乃爾問諸天天終不我答問於地地亦不我應世有解此啞謎者乎余亟欲聞之 
 
 

Page 9

 
 
   
 
 

Page 10

 
 
中華民國十一年六月六日星期二（申報第三張）舊曆壬戌五月初十一日（十）國内要聞二 
[贛戰緊急中之潯訊陳光遠欲逃不得]  
　　贛南危急之説喧傳耳鼓九江居民無日不在風聲鶴唳之中日來官廳稽查異常嚴密並張貼佈告嚴禁造謡生事前日潯警廳偵探在江邊名利棧拿獲紅丸烟土犯干雨松李子貞曁嫌疑人李義桂三名正值移送法庭之際李義桂忽囑某伙夫願以拿獲之皮箱相贈某伙夫不敢接受當以呈送偵探隊旋在箱夾内搜出存儲南軍委狀傳單多件經贛督署派軍法科長潘毓桂會同九江鎭署軍法官鞫詢李供係粤軍鄧維賢委派軍需並有同黨多人來贛業經綁赴賓興洲執行槍决　　至軍用票一項省當道原擬在九江發行十五萬嗣經潯商會請求仿照公債票辦法認繳四萬九千元不必行使巿面以免發生齟齬其認繳之數由商會擔任二萬四千元歸各商店攤派又中交兩銀行擔任兩萬元鐵路公司擔任五千元刻正陸續解省更益以蔡軍援贛官廳責成商會及地方士紳籌欵招待不得已只得向中交兩行商借一萬五千元由商會助理員辦公處自治籌備處作保民窮財盡洵屬不堪設想也　　頃據某方面密訊粤軍已抵信豐贛軍不戰自退贛西方面復有湘軍夏斗寅所部由蓮花侵入三十號進佔神崗山（距吉安十里）使贛軍首尾不能相顧四十七團全部已在萬安繳械團長李生春身受重創贛南鎭守使岳兆麟腿部亦受微傷現贛軍已退至樟樹鎭影響所及南昌不免動摇陳督聞訊惶恐萬狀遂遷出督署外匿居於豫章中學及豫章醫院等處預爲逃脱之計三十號電召贛北鎭守使吳金彪普省擬將督篆委吳代拆代行吳不允又令吳赴前敵督戰吳答以向來無兵端節日陳忽豫備登輪離贛（按陳早在德勝門外雇小輪二艘）竟被部下力阻將輪機拔去（傳言以炸彈嚇陳未知確否）以故未克成行陳不得已祇得與各將士協商立遣軍官送眷屬北上每人給川貲洋三十元以安軍心並宣言率同諸將士親赴前敵决一雌雄故已赴前線之唐福山團長亦於昨日來潯料理眷屬回籍連日南潯車由省運來軍官家眷及物品甚夥因是居民愈覺惶惑亦將衣箱及重要物件寄存租界並有遠赴滬上近赴牯嶺避亂者援贛總司令蔡成勳來電准四號由京率隊起程七號抵潯其兵站司令藍斌業已晉省九江縣知事張宣中辦理兵差異常忙碌今日（二號）有當德勝一旅由招商局輪船抵此究不識此項援軍能否解前方之圍耳 
[長沙通信（華）]  
　　内部尚多紛糾對外又漸緊急湘省第二師第四旅長由張輝贊繼任原旅長鄒序彬則改任游擊司令此問題之形勢近日愈趨險惡鄒旅長隻身跳出長沙將所部五營集中湘鄉表面雖稱發清欠餉卽可交卸實則如可交卸何必移防此不待智者而後知之鄒在湘鄉向各營演説謂此次變動於我個人之去就不成問題惟諸君轉戰數年今後五分四裂實無面目以對諸君且此事係由警務處長張輝贊挑撥而成因此鄒部兩團長五營長聨名發出兩電第一電謂鄒旅長因不主張以武力攻岳致與師長意見不合而解職然前日非有旅長之忠今日湘局何堪設想有功不賞而反加罪望各軍長官一致主張公道懇請收回成命以維湘局全旅官兵轉戰勞苦尤不願分裂裁割致蹈危機第二電措詞尤其激烈竟言此事發動者不能辭其咎請予以相當之分以安軍心趙魯兩公對此問題非常焦灼張處長不願受謗已一再遞出辭呈惟此問題非張一辭所能了事故各高級軍官互相商酌任何困難决不能聽張辭去免墜政府威信蓋此項變動位置之主張係由各軍官共同負責鄒部軍官之言顯係誤會也魯師長謁見趙總司令多次請趙指示方針趙云君爲師長可以自行處置魯則言非有總司令主持滌平何敢妄參末議故至今尚未籌得對付方法惟葉唐各旅長宋師長謝鎭守使等鑒於此事之不可久延頗有出於斡旋之意據軍界傳出消息鄒與第二師脱離關係自不待言惟所部五營將仍由鄒以其他名義統率張輝贊則另以他法成旅就職云　　吳佩孚突然來一電文向湘省提出三項要求（一）沈鴻英所部桂軍一俟準備齊全卽回廣西惟非經過湘省不可請飭沿途防軍不得施以攻擊俟沈軍定期開拔再行電告（二）恢復舊國會爲統一不二法門西南川粤各省早已表示贊成湘直旣爲一家萬不可持異議請速表示意見不再猶疑（三）湘省對於粤省攻贛應請嚴守中立望勿派一兵一卒援助孫文近據報告貴省旅長陳嘉祐窺伺贛邊特請從速防止以免牽動全局如陳旅抗不受命可施以相當對付此電與湘局有非常之關係趙總司令接閲後非常焦急旋與文武要人會商尚無具體辦法大體對於第一項沈軍穿過湘省腹地未能辦到縱欲回桂亦須繞道第二項湘省不反對恢復舊國會惟主張聨省自治如西南各省另有傾向湘亦不能自外至贛省之事湘省早已聲明嚴守中立陳旅係自由行動未便負責云云除吳來電外尚有孫傳芳張福來各來一電原文極長大致不外勸湘嚴守中立湘已分别答覆矣 
[皖垣短簡]  
　　全城藥業同人不下三百餘突於端節前二日一律宣告罷工各藥店無法維持遂均閉門相持數日仍難得解决之法頃聞店東方面恐相持太久損失過鉅有讓步求全之意昨復有藥業董事張蔭森汪農鄉等出爲調處該同人等提出三項條件均一一答覆第一條藥品研究會由店東方面維持成立第二條各同人薪水錢一千改支大洋八角原係洋碼照四四申第三條各同人年内無故當然不能辭退如有意外行動不在此限各同人等尚有不認爲滿意者經多方勸解始均認可相繼各回本店照舊工作各店家亦於昨日一律下門照舊營業一塲風潮遂完全解决矣本月二日爲皖省六二學潮姜高琦流血之紀念日各學校於是日均出全隊游行齊赴菱湖姜墓祭奠以誌哀忱先期并由省道局路工員派夫將由菱湖上姜墓一帶沿途有窄狹處均修築整齊故各校至墓前得以坦行祭奠禮節極爲簡便并有當塲流涙者　　駐省第五混成旅部前於戒嚴期内在省垣西門外拿獲革兵林春發劉家裕等由戒嚴司令部執法官嚴刑訊問據供本年春間搶刦集賢關艾家掃帚溝張家財物得贓不諱業經臨時戒嚴司令旅長史俊玉錄供呈報督軍請示核辦昨日奉到指令准予按照懲治盜匪法處以死刑以昭炯戒當經史俊玉旅長派隊前往寄押之看守所内提出林春發劉家裕兩人驗明正身綁赴北門外刑塲執行槍斃佈告罪狀張貼通衢 
[劉湘辭職中之川局（成都通訊）]  
　　近來川中各軍將領發生倒劉（湘）之事其原因有種種一子彈問題二防地問題以上兩端實爲引起各軍惡感之主要原因倒劉之動機即伏於此其他省憲問題餉欵問題與劉之用人行政亦爲釀成各軍倒劉之附帶原因而導火綫則仍爲子彈問題請詳述之自援鄂川軍實行撤退前綫退回之部隊亟欲擴張防地以固勢力且援鄂各軍出發時原有防地多已喪失撤退之命令一下率將援鄂作戰之視綫移注於一己部隊在川屯駐之地盤是以二軍二師唐式遵部隊紛紛由䕫府上據雲陽萬縣等地而一軍六師之向旅遂將雲陽讓出二軍第三混成旅李樹勛部隊欲據忠州石砫等縣故有解散原駐忠石一軍第一獨立旅楊春芳之决定結果楊藉北伐爲名開赴酉秀一帶忠州反爲一軍一師部隊駐紥是以防地問題劉湘處置多未得當加以劉氏對於財政一方倡言統一一方靳發各軍餉欵而於自己部隊則盡量挹注因此各軍對之極不滿意而尤足令各軍憤憤者則爲子彈分配問題初川軍公約川省兵工廠所出子彈須按照各軍點驗之槍枝平均分配殊劉氏登台後所出子彈率未分配各軍有請領者則撥給少數以爲敷衍暗中運往渝瀘分給二軍部隊各軍將對此異常憤激四月八日各軍將領曾聨銜（除二軍將領）電劉請公開平允辦理并擬具種種辦法促劉照行劉見空氣不佳知各軍出此實影響一己之地位遂倡言將實行北伐親自督師意在消除各方惡感且爲將來退步地位殊各軍乘此更進一步遂在成都暗中組織協約軍聨合辦事處以爲劉去後解决川省軍民兩政之凖備於是各軍倒劉之運動由醖釀而接於實現矣　　成都方面自第三師鄧錫侯部隊抵省後倒劉風説愈熾主張最激烈者爲邊防軍總司令賴星輝第八師長陳洪範及鄧錫侯等而三軍軍長劉成勛亦從中推波助攔因協同在省組織協約軍聨合辦事處推一軍軍長但懋辛與劉成勛爲正處長鄧錫侯與陳洪範爲副處長預定五月十六日宣布成立并恐渝中發生反抗决以武力解决已將出兵計畫大致擬定劉湘在渝得此消息知難維繫復鑑於外面形勢尤知北伐之事爲不可能遂亟於五月十四日通電宣布辭職成都方面因劉旣告辭形勢亦漸呈和緩劉成勛對於被舉之處長逡巡不肯就任鄧錫侯亦欲利用時機見好於二軍態度漸趨模稜而協約軍聨合辦事處遂無形停擱鄧劉陳等復相率電劉勸挽於是二軍視綫乃全集於一軍五月十六七日一二兩軍大有破裂之勢劉知勢難挽回更將省署與總部撤消軍政交總部參謀長王陵基暫代行拆民政交省政務廳向楚暫代於是劉之辭退問題遂告一段落　　當倒劉風説最盛及劉辭電發出時雙方情勢最爲險惡大有兵戎相見之槪二軍軍長楊森與王陵基極主張以武力從事楊之用意欲乘此擴張實力取劉地位而代之（楊委招撫司令數人招撫楊春芳部隊更主調第六混成旅長劉炳勳爲重慶銅元局長而以二軍部顧問楊鋭繼任皆爲代劉之凖備）王則欲藉川省發生戰事以攘奪軍政實權是以謀任第六混成旅長甚力（此事王已成功）但現在各方對劉又切電挽留一軍全體軍官及賴星輝亦有電勸劉勿辭但懋辛且通電言（無主義之戰爭爲可羞無代價之犠牲爲可痛）則各方漸趨和緩各軍俱不甘爲戎首可知而楊王圖謀發展之思想無形中不免大受挫折因此楊之態度不能不趨於和緩故其致一軍但懋辛之電極表誠摯於此尤有一事影響於楊代劉之計畫致使不能成功者則二軍二師長唐式遵與第三混成旅長李樹勳頗不願擁戴楊氏是也楊唐曩因競爭二軍軍長之故頗不相洽李對楊感情亦素惡劣今見楊有此種慾望更不滿意自不願爲效馳驅以與友軍開釁因此一面主擁劉復職一面主保存實力唐李等又恐擁劉復職難成事實不得不與一軍周旋現萬縣方面唐部與一軍二混成旅長張沖有相約劃守防地不相侵犯之説且二軍部隊（劉之直接部隊）近已有電請劉湘回二軍長原任則對楊之態度已可槪見楊知二軍部隊萬難統一於一己指揮之下勢已單弱遂不得不捨其野心而漸趨於緩和川省當此絶續之交將來之趨勢當爲何如劉湘辭退之意表面旣甚堅决成都方面之協約軍聨合辦事處亦旣無形擱淺是川省已陷於無政府之狀態現在召集各軍軍事會議之呼聲雖已甚囂塵上（劉湘通電辭職時曾請各軍開軍事會議另舉接替人員嗣重慶軍實審查會鑒於劉氏辭意堅决亦曾通電各軍請召集軍事會議以謀解决之方聞各軍將領對此亦頗贊成）而事實上尚無具體辦法且川省軍隊複雜意見紛歧欲得適當之解决恐亦未易言耳（五月二十六日） 
[南京快信]  
黎黄陂復電齊督尚未允即復任齊督前派團長馬保琛赴保謁曹吳兩使接洽要公昨事畢返寗復命薩鎭冰昨由滬來入城會晤齊督後即轉車北上電話電報兩局會辦帮辦稽查員巡線員等職昨奉部令自六月起一律裁撤豫馮玉祥派副官長孫昌學來謁齊督接洽蘇豫聨防剿匪事宜白寳山馬玉仁陳調元均電省報告大股匪已擊散請示清鄉辦法吳淞商埠局因財廳短付經費二十萬元昨派丁慶龢方鴻鎧兩委員來省坐索省署昨准教育部咨開各省實業教員程度多不及格前經本部規定資格（一）在甲種實業學校畢業者（二）在師範畢業者三在高小充正教員者（四）在乙種實校畢業須任副教員二年以上者教廳昨奉部令嗣後各校學生因畢業證書遺失來部請補發者應聲叙事由妥具保證由廳酌量辦理以專責成而杜流弊北京振務處昨派委員周洪賓來蘇查勘雹災地方通信 
[寳山]  
學界消息彚誌六月三日（陰曆五月初八日）爲前江南提督陳化成死難紀念日本城各學校如縣立甲師甲師附小城西城中女子等校均於是日在陳公祠内行紀念儀式地方人士亦有前往致敬者又縣立甲師附小鑒於蒼蠅爲害甚烈特於本星期内各科教材多採關於蠅之材料以引起兒童捕蠅熱忱現聞該校已組織捕蠅團以一二三四青年編爲四隊分途捕蠅以資比較 
[松江]  
四校學藝會之第二日今日（四日）爲各女校代義務學校募捐開學藝會之第一日出席表演者爲景賢女中•景賢兩等•恒德兩等三女校仍於午前一時開幕所演節目爲擊鈴新體操恒德•拍掌操恒德•疊人山恒德•新游戲避戰禍的災民賣技恒德•社會劇女性之敵景賢女中•趣劇快樂的家庭景賢兩等•獨幕劇李超羣的終身大事景賢女中•燈彩游戲蓮花會恒德•等八節是日來賓較上一日尤多會内有畫家張炎坤畫摺扇十柄捐助該會每柄定價兩元由義務學校販賣部學生在場兜售書家楊了公則於臨時揭一廣告聲明有買張炎坤之摺扇者願贈書於扇之背面云景賢女中之補助私立景賢女子中學校經費竭蹶迭請松籍省議員向省教育廳請求量加補助經教育廳派省視學員章伯英到校調查後業經允於省欵下年助該校八百元但該校下半年將擴充爲四教室各教員雖泰半義務性質但校用經費不敷仍巨故仍决取資於募捐現已刷印捐册捐啓分投進行聞温知事亦捐五十元云楓涇繭巿彚錄楓涇附近各地本年蠶汛不良出數大減較去年祇有十分之五而葉價亦因此大跌每擔自一元四角减至三角尚無人過問本届共有繭行四十六家内屬松縣者二十二家屬金山青浦者二十三家屬嘉善者一家均係上海雲成怡和等各絲廠派人租借收買各廠俱於夏曆四月二十七日一律開秤至五月初四五六等日先後停秤統計收得鮮繭一萬六千餘擔扯價約七十六七元以鮮繭三百十斤烘乾繭一擔共得乾繭五千擔零加以廠租等各種開支併入計算約須成本銀二百兩有奇惟此項乾繭裝運多數係從水道去滬現在楓站待運者不過十之二三云啓徴本年忙銀縣署遵照省令於本月十六日啓徴十一年度上忙錢糧每兩收國省地方税共銀二元五分又徴收費銀每元四分定限兩月清完逾限加收二十分之一如再逾兩月則加收十分之一以示懲罰至去年被水各圖應免錢糧准予本年忙銀内流抵扣算云 
[嘉定]  
義教協進會近事南翔義務教育恊進便第一期各隊徴求會員報告情形已誌前報昨日該會仍在義務學分公益隊得二百八十分維持隊得五十分中華隊得四十分交通隊得四十分連前合計約得一千五百分以上此外如獨立隊衛生隊自由隊解放隊歡迎隊研究隊自强隊贊成隊平等隊愛國隊江漢隊等十一隊尚未報到又各隊報告因寄出捐册大半不及收回前定六月十八日開徴求揭曉大會一時恐難結束請爲展緩云云故决議展期三星期定七月九日開徴求總揭曉大會一面已由總隊長施伯珩君具函通知各隊長矣 
[蘇州]  
絲行改期開秤城内外各絲行原定夏曆本月十一日一律開秤茲聞絲業公所因各繭行停秤未久若果遵期開秤鄉人來城賣絲者必不十分擁擠故該公所現特展期於夏曆本月十三日開秤聞祥符寺巷絲業總公所昨已布告各絲行週知矣省立學校定期暑假省立第一師範第二工業第二女子師範醫學專校第二農校女子蠶桑學校等同奉南京教育廳函開略謂本年暑假省立各學校應於陽曆七月一日一律放假云閶門下塘街火警四日下午五時許閶門下塘街同發祥錫店因在樓上鎔錫稍一不愼將鎔化之錫倒翻樓板上致兆燎原各龍社聞信趕往灌救無如火勢猛烈移時始熄共焚去銅錫店老虎灶硝皮作摇絲邊作等上岸二家下岸六家振興公司電線亦被燒斷火後逾三小時始行修復云 
[無錫]  
調查學齡兒童新辦法勸學所長蔣仲懷君鑒於前次調查學齡兒童不甚凖確特於教育行政會議時主張增加畝捐外又力主確實調查茲將新訂辦法錄下一此次調查學齡兒童按照十七巿鄉自治區域分任辦理彚報勸學所一各巿鄉學務委員爲本巿鄉主任調查員商同學董辦理另舉調查員若干人分任調查事宜一勸學所勸學員隨時前往各巿鄉與主任調查員接洽協助進行一調查期間於囗月囗日始以囗個月爲限一調查表册由勸學所印刷分發一各巿鄉主任調查員須將某圖有若干街巷村莊名稱及某街某村有若干户分别調查總數另列一表 
[鎭江]  
繭税起色蘇省各屬繭商由港汊運繭出境者爲數甚多財政廳通令各縣繭捐稽查員嚴密稽查因此倫漏不易税收頗有起色云新絲巿况各繭廠已一律停秤各絲行亦於前日起正式開秤惟來貨尚水踴躍故絲價看貴蘇州丹陽等處機織各户以需用大宗細肥各絲因此已蒞鎭向各絲行採辦矣 
[揚州]  
核准保留棧長十二圩揚子棧長盛昌緒淮運使據商人禀陳挽留電經鹽務署嚴璩核准藉資熟手 
[南通]  
議設農村師範縣勸學所長邢螾初刻爲培刻爲培植適於農村生活之師資起見擬就餘東巿第九高小校開辦農村師範學校先招新生五十名限期二年畢業預計經常各费費二千四百元業已草擬意見書呈縣核辦矣中國銀行新屋落成南通中國分銀行鑒於淮海江蘇交通上海等行均薈萃於城南馬路一帶爲謀同業消息靈通計爰購買東公園隙地建築新屋自去冬興工由南通建築公司承造歷時七閲月刻已落成聞定夏曆六月初旬遷移其城西大街舊營業所改爲南通紡織管理處云演説競進會紀代師附屬曁縣立女師附小均於三日下午二時就代附舉行演説競進聨合會首全體行禮唱歌繼由各會員依次演説言辭均甚流利末由代附學生表演新劇貧和富•乞丐爭食•二齣至四時散會是日來賓有三百餘人云 
[嘉興]  
絲行開秤收貨南城及四鎭各絲行因新絲已經見樣故於前日開行營業惟來貨無多各客帮又來嘉採辦大宗細肥各絲故價亦較開盤時漲起五六分 
[徐州]  
三女師之繼任校長省立第三女子師範學校校長因事呈請辭職現聞繼任人物之呼聲最高者已有三人一爲上海愛國女學畢業宜興任女士一現在南高特别科二年生浙江孫女士名良一爲劉伯明博士夫人係滙文女子大學畢業大約不出此三人外不日即可揭曉矣催收儲蓄銀行紙幣徐州中華國民儲蓄銀行甫經成立即發千文紙幣地方人士恐其擾亂金融具名歷控財政部幣制局省署財廳均經批示限期撤銷現因限期已逾仍在巿上行用遂又呈縣催促令知該行從速遵令收銷來函 
[鎭江醫學公會來函]  
申報館公鑒敝會因内部管理醫士規則苛煩太甚一再開會討論礙難承認前電致各報館外時於六月江日電致内務部文曰北京内務部總次長鈞鑒大部頒布管理醫士規則非爲愼重民命實則歛取金錢不論優劣皆可領照且與警局二人回扣罰金截留未免風開敲詐（中略）當此時難年荒米珠薪桂民生之困已臻極點一旦加以剝削則各地警察廳所因有回扣罰金勒索醫生醫生或迫於不得已而納費勢必取給於病家怨聲沸騰不堪設想且管理規則種種苛煩束縛醫生阻礙病者無乃太甚現在各縣醫會已多反對敝會全體一致宣言碍難承認伏乞大部體念時艱激設天良取銷前令國民幸甚醫生幸甚鎭江醫學公會全體謹上江即祈貴報登來函門以昭公理此請公安鎭江醫學公會謹啓六月初四日 
[揚州醫學公會來函]  
上海申報館轉各醫學公會均鑒内部頒行管理醫士規則條件繁苛跡近勒索在專制時代且無此殘刻手段今竟於民國得之束縛馳驟視全國醫士若馬牛奮激羣情誓不承認爰特電請主持公論俾免摧殘敬請公安揚州醫學公會叩支雜評一 
[黄陂復職問題（默）]  
黄陂不遽允復職原因據報紙所載約有三説一須暫觀各省形勢二須曹吳説出眞意三須内閣國會統一憲法諸問題先有相當把握此三者之中各省多發幾個擁載電則形勢自見進步曹吳旣欲抬黄陂出山自能説出眞意故第一第二兩問題似尚容易解决惟第三問題之内閣國會統一憲法等欲先有把握則在今日無論何人皆不能贊一詞須視將來各方行事如何以爲斷吾故謂黄陂苟毅然不出則堅辭謝絶可也若旣抱有摩頂放踵以利天下之宏願又有甘爲傀儡以作馮婦之决心則何妨冒昧一試天下事目在人爲成敗利鈍非所逆覩安能一一先有把握而後着手乎今之黄陂乃躊躇却顧於不進不退之中者何也 
 
 

Page 11

 
 
   
 
 

Page 12

 
 
   
 
 

Page 13

 
 
中華民國十一年六月六日星期二（申報第四張）舊曆壬戌五月初十一日（十三）本埠新聞 
[温宗堯覆吳佩孚電]  
　　保定吳巡閲使鑒承冬電示以東海旣高蹈主黄陂復位此舉足使以力壞法者憬然知勞而無功且窒割據者之口使無所藉詞警盜纂成統一有益於國家甚大微公之力不及此然難保好亂暴徒當日暮途遠之時不爲倒行遂非之計舞文弄法竊號自娛設果有此則公統一之功止成其半耳且不知者將疑公爲茹柔吐剛則公又何以自解想必能努力况此一簣之績以豁羣疑也敬復並違鄙懷温宗堯歌 
[何豐林關於時局之歌電]  
　　勸吳佩孚臨崖勒馬勸黎元洪善蓄光采松滬護軍使何豐林昨致保定萬急電云吳巡閲使鑒接奉冬江兩電具悉我公以年來禍變相尋南北分裂均藉口法統問題因欲主張舊會復集黄陂復位非常之舉袍澤同欽惟茲事體大關係全國安危凡屬國民皆有建言之責林忝膺疆寄且與我公相知有素旣有所見倘竟緘默不言則對國爲不忠對友爲不直思維再四如鯁在喉用敢不揣冒昧謹就懷疑之點披瀝直陳幸垂察焉舊會自民國二年召集迄今已逾十稔雖經兩度解散仍復集會廣州似此任　之延長實爲中外所罕見加以除名推補一再變遷名義雖存糾紛早著本良心以評判何法統之可言卽使爲國解紛企求統一姑作權宜之計亦只能根據臨時約法使之繼續制憲以盡其未竟之責任斷不能援用議院法令其再行集會以行其議院之職權今忽以少數人之主張擅發通電推翻元首此種越軌行動實足危害國家目擊横流何堪設想此所懷疑者一也黎前總統手創民國功在寰區德望俱隆海内共仰自丁已復辟變作翩然下野河間以舊會所選之副總統資格依法繼代是河間代任期滿之日卽黄陂任期終了之時當時旣未發生何種問題乃事隔數年忽謂其任期未滿敦請復位依照大總統選舉法完全失其根據何以塞天下之口况黄陂潔身高蹈恬退爲懷出處光明决不肯輕於遷就讀其六年七月通電方以國體動摇負疚飲痛情詞懇摯感人至深今乃强其復出不獨推戴無名抑且陷於非義揆之君子愛人以德之旨當亦不忍出此此所懷疑者二也徐大總統就任於内亂方殷之際無日不以和平統一爲心雖事與願違成功未覩但就其地位而言内則爲政令所從施外則爲列邦所公認果如舊會少數議員之通電詆爲纂竊目爲無效誣之爲僞大總統則四年以來之内政外交根本推翻舉　政令之頒布官吏之任命條約之批准均將失其效力試問成何國家此所懷疑者三也以上三端胥關大計稍一不愼均足以釀成亂階危及國本我公年來櫛風沐雨爲國宣勞偉烈豐功彪炳宇内當此千鈞一髮之頃一舉一動似宜詳加考慮毋爲天下後世所責備况現在四方多故大難未平榆關之笳鼓頻聞庾嶺之風雲日急更宜臥薪嘗胆綏靖人心博採君言折衷至當古人云行百里者半九十里言以功名終者之難能可貴也臨崖勒馬惟公察之何豐林歌印　　又致天津電云黎前總統鈞鑒頃者東海赴津羣議擁公復出以公出處光明必能有以自審國家多難斷非草率牽就所能挽救願公善蓄光采留待異日芹曝之獻尚祈鑒納何豐林叩歌印 
[蔣智由論北方舊會非法電]  
　　北中僞舊國會宣言認徐世昌爲非法産生僞據總統徐固爲僞凡受徐之任命爲巡閲使督軍者悉根非法孰一非僞徐之退位固當諸僞巡閲督軍悉當引咎解除兵柄負斧待罪謂徐退位萬衆欣心諸僞巡閲督軍解職吾民慶幸實同宣言諸舊議員或任非法官吏或任非法議員諸多除名叛法之罪昭章成立任期三年今逾十載謂爲依法法於何有以非法之人而逐非法之人其爲非法同一逐其前非法之人又迎其後非法之人均不外非法行爲今若以法律論常屬南方之舊會如謂法律道窮取决國是惟有國民會議今旣南北同尊法統一當根由正法諸非法擅國者悉以僞科與盜同論蔣智由歌 
[津舊議員代表到滬紀]  
　　勸在滬議員赴津國聞通信社云天津國會籌備處代表吕復李文熙已於前日（四日）上午到滬寓一品香旅社三十二號連日以個人名義往訪在滬諸議員勸其赴津據彼所述津地同人之意見大致與東電所言相同恢復國會當然以六年憲法爲標準廣東七年以後之集合認爲護法之一種手段黎元洪之總統任期除洪憲折算尚有七個月故皆希望其復位至國會自身待與滬粤同人接洽後於廣東香港漢口上海天津設立招待處决定開會日期一致赴北京開會繼續六年中斷之憲法會議待憲法制定之後再開總統選舉會選舉第二届合法總統至六年以前所通過之憲法係根據天壇憲法草案雖與現在潮流如聨省自治等有不合處好在已通過之憲法條文尚無巨大抵觸處且地方制度尚未通過或可參加意見云二代表又云恢復國會在京自由行使職權此層無論在滬在粤諸同人皆不致反對即在粤補上諸議員歷年護法辛苦功高國會同人自當對之另外表示一種敬意預計召集之日期决定後必能超過法定人數故二代表對於國會恢復前途頗抱樂觀云 
[各團體對澳門案之不平]  
　　紛電廣州政府嚴重交涉國聞通信社云自澳門葡人無故慘殺華人以後本埠人士頗爲憤激昨東百老匯路中國勞工同盟會又開緊急會議公决致電廣州云（廣州孫大總統伍外長各團體各報館鈞鑒葡人慘斃同胞公理滅絶請嚴重交涉勿惜犧牲中國勞工同盟會歌）又世界道德會上海支部亦於昨日下午開會由樂商迪主席報告澳門葡兵搶傷華人百餘之多應如何討論對付方法錢季寅以事關主權生命務須嚴重交涉楊培仁謂應通知鎭江總會再聨合電致廣州政府與葡人嚴重交涉衆均一致贊成云　　又工界協進會亦决議致電廣東省長云澳門葡兵辱華婦戮華人爲國際不容令人髮指務請嚴重交涉保國權杜後來萬一不决有國民後盾在上海中華全國工界協進會微　　又旅滬粤人吳公幹等電云葡人慘斃同胞殊堪髮指請合力奮爭收回國土寗爲玉碎無作瓦全同人誓共生死旅滬粤人吳公幹何榮山關民生李劍泉容麗波李英漢郭公耀等二萬餘人歌 
[國是會議之審查會]  
　　八團體國是會議於昨日下午二時開意見審查會到沈恩孚邱醒旦崔藩温嗣康馬炎文等五人議决結果計提出大會者三件（一）張嘉森提出組織國民委員會案（二）沈葆叔提議主張聨省政府案（三）韋一坤提出籌欵興路具體辦法報告大會者一件（一）泰縣黄澍深等提出意見書（二）胡先覺主張修改約法及選舉法案保留者一件爲紀芳城主張恢復前清自治章程意見書議畢續開提案審查會先議山東代表崔藩提出草擬國憲案衆主先組織國憲草議委員會依組織大綱規定之特别委員會組織之并得延請富有法學知識者參加意見至委員會細則由該會自訂次議沈信卿所提出之解决國是應法律政治雙方兼顧案由沈信卿加以説明結果關於法律一層歸入國憲草議委員會討論關於政治一層提出大會公决辦法議畢散會 
[交大驅陸運動之再接再厲]  
　　昨日起罷課學生代表團昨晚赴京交　通訊社云交通大學上海學校因校長問題無法解决於前（五日）晚大會决定罷課已誌昨報茲將大會經過情形略述如下　　四日午後先由聨席會議通告定是晚七時開全體大會討論派代表赴京並罷課事宜及至七時全體學生聞聚集大禮堂舉出楊立惠爲臨時主席沈昌爲書記首由主席記述驅陸經過情形後陳體榮謝升庸楊九寰等數人即提議對於罷課派代表各種辦法末由王魯新代表電機科四年級發表意見略謂本級雖以畢業在即必不以文憑關係而有别項舉動决與全體同學取一致態度同樣驅陸且陸氏所簽字之文憑我們一定不要故全校罷課之日即本級罷課之日云云其後機械科四年級及中學四年級代表亦皆謂我等决不因畢業關係而與全體異致必能服從多數一同罷課驅陸最後議决以下各項（一）本校於六月五日起因反對陸夢熊要求恢復董事會罷課並派代表八人赴京請願不達目的不止（二）目的未達以前同學互勉不得離校（三）代表赴京經費以去年學生膳餘七百元充之（四）函致本校中外國教職員説明一切並請取同樣態度並推定陳壽彝爲中文信起草員張延祥爲英文起草員（五）赴京代表八人用投票法選舉各班班長開票明日大會發表（六）明晨九時再開大會討論罷課後一切事宜五日晨九時大會復開會討論約三小時結果如下（一）昨晚選舉代表下列諸君當選陳體榮茅以新楊立惠陳廣沅耿承楊九寰柴志明俞自明（二）陳廣沅以病不往以次多數謝升庸遞補（三）茅以新因支持本校學生會會務留校不往以次多數王魯新遞補但王君又因辦理本級紀念册不能離滬再以次多數沈昌遞補（四）代表定今晚出發（五）罷課時間文電忙碌請學生會文牘部特請三人以司其職（六）赴南洋同學會請共起維持母校代表舉定王魯新湯天棟二人（七）評議長俞自明代表北上所有評議長一切事務請副議長潘世宜執行（八）請各班幹事知照各班速選一人組織一委員會舉一委員長共負罷課期内維持秩序之職（九）急電京校本科報告一切并請一致奮鬭（十）一致懇請張代副主任貢九維持現狀（十一）本日一時教職員會議由學生會副會長茅以新君出席旁聽（十二）致函各同學家屬報告一切原因以免誤會（十三）罷課時間與上課時間無異同學應仍舊温讀滬校全體學生於上月二十七日曾電交部請速恢復董事會因電文簡略特再上書交部請速恢復董事會並列舉恢復董事會之有利其文云爲呈請事本年五月二十七日生等曾電恢復交通大學董事會當蒙鑒納惟前電倉卒未盡所言故復彼瀝下情用申前請竊謂恢復董事會有三利學校居清高地位本不牽入政潮而我交大成立未久即捲入政潮漩渦此乃非董事會之失其效用實由於董事會爲一二人所壟斷痛定思痛不得不爲亡羊補牢之計速行恢復董事會請在野名流三校碩禀司其職絶不含政黨氣味則雖政潮發生董事會仍可維持一切故董事會實爲大學之根本其利一交大京唐滬三校分立科多事繁斷非校長一人之才力精神所能籌畫精詳照顧周到惟董事會集思廣益能助校長之不逮凡有大事均須由董事會通過再交校長施行故董事會實爲大學之最高機關其利二校長主任曁教職員等均係執行人員何暇注意於大學將來之發展惟董事會能出其全力以圖學科之發展促大學之進行故董事會不啻爲大學之顧問機關其利三總此三利則董事會之重組有不可一日緩者鈞座蒞職伊始鼎新革故有口皆碑我交大之如何發展董事會之如何恢復諒已在宏籌碩畫之中生等渴望已久幾至無心向學故一再凟呈務懇鈞座從速改組董事會補選董事使不稍含政黨氣味則大學一切問題自可迎刃而解大學幸甚無任惶廹待命之至謹呈交通總次長 
[縣知事請停鑄運銅圓之呈文]  
上海縣知事沈寳昌昨呈江蘇督軍省長松滬護軍使滬海道尹文云呈爲銅元充斥迭請停鑄停運尚無效果工商團體召集開會均擬拒收銅元幾於激動風潮請咨呈通令實行停鑄停運以紓商困而維治安仰祈鑒核事案照民國十一年五月二十二日奉督軍省長令發前頒禁止販運大宗銅元章程並以前訂限制銅元入境區域係江寗•丹徒•吳江•上海•吳縣•銅山•江浦之浦口•寳山之吳淞•武進•靖江•等縣茲爲嚴杜輸入起見凡毗連鄰省各縣一律訂爲限制銅元入境區域入境銅元每人携帶不得過一千枚如有甲縣銅元確係抵交乙縣欵項或收交賬欵數逾一千放以上者准由各縣商會證明呈由縣知事電請本公署發照方准行運違即照章充公令仰布告查禁等因奉此知事已遵令布告查禁惟查上海各工商團體近因銅元價跌迭次召集開會均擬拒收輕質銅元詞意激烈知事因去年電車公司拒收輕質銅元幾至肇事曾經會商南北商會並領事團公同籌議維持幸免風潮無如一年以來銅元之價愈跌愈低小民吃虧太鉅故有拒收之請亦係不得已之苦衷然此次若不推求根本但以平時所通用之銅元一旦拒卻誠恐激成事端當即函請南北商會邀集錢業公會妥籌解决勸導各商通用至根本問題自以停鑄停運爲入手辦法茲由商會彚集各方意見（一）主張减折行用（一）主張限定銅元兌價由官局改鑄當制錢二文之小銅元（一）主張限定銅元兌價並拒用紅色之輕質銅元（一）主張新舊銀元一律限期收回由政府依照國幣條例改鑄價值一分之銅輔幣（一）主張除龍紋銅元外槪禁行用由商業團體將此項銅元出資收買銷燬所有銷燬後標賣之損失由政府賠償或商人公攤以上五條對於停鑄停運未經提議其意以爲减折之後無餘利拒收之後不流通鑄運可不停而自停又以爲迭議停鑄停運尚無效果不如减折與拒收可以抵制各工商團體並以銅元充斥已久不言停鑄即但言禁運雖經禁運而來源仍旺不免於官廳信用發生過激之言至拒收銅元之易於肇事商界之明理者亦所深知其意以爲禁者自禁運者自運不得不爲破釜沉舟之計所以但言拒收有礙不能默化其挺而走險之心但言禁止販運未必能潛銷其拒收銅元之意知事於各方意見逐加討論其中如改鑄收回各節事關重大非縣中所敢擅請至若减折拒收兩層但成事實均足以牽動巿面發生危害然不速予解决不能决定銅元之永無來源即不能謂各方意見毫無理由探本窮源仍非停鑄停運不可如不停鑄運輸必不能免將有防不勝防禁無可禁之勢各方意見終恐難免實行即使相戒於人心浮動勉强維持而銅元鑄運不已巿價愈跌愈甚勞工貧民入不敷出萬一爲過激主義所煽惑後患何堪設想在鼓鑄銅元之省以鄰爲壑亦必有無可流通官民交困之一日伏思幣制以銀元爲本位鼓鑄銅元專資輔助斷不能以此爲籌欵之方况鑄多價跌仍至無欵可籌尤屬有害無利現在各處銅元一律充斥本無添鑄銅元之必要與其險象環生不如先圖補救擬請鈞座俯念上海各工商團體迭次會議情形銅元來源不絶更無以撫慰商情迅予分别咨呈無論本省外省通令實行停鑄停運除現存銅元外不復再有來源俾得徐圖補救以紓商困而維治安不勝屏營之至所有銅元請停鑄停運緣由理合具文呈請鑒核咨呈並乞指令祇遵實爲公便謹呈 
[沛國族會申明反對遷塚之理由]  
以塜旁餘地爲暫時擴充之範圍昨沛國族會致法總領事函云法總領事台鑒遷塜一案紛爭日久敝會等正擬申明理由向貴總領事及法公董局有所請求以冀早日解决免滋誤會何幸貴總領事重視輿論對於此事非常注意於前日報紙先行發表意見於敝會等主張有所糾正雖見仁見智持論各有不同而開誠布公互相討論不久或可得一結束此深堪慶幸者也夫中法學校成立之久造就人材之衆爲吾人所同認其欽仰該校之忱及設法謀所以擴充之道不僅法公董局非常熱心卽吾人苟可爲力亦無不樂爲贊助以塜外餘地供該校擴充之用足爲明證至於學校必須擴充以求教育之普及校址不宜逼近電車軌路不僅泰西普通辦法爲然吾人亦深表同清惟遷塜興學則不僅爲吾國數千年來道德習慣所不許卽在泰西各國亦不多見試將貴租界法人公塜遷移設校貴國巿民亦必出而反對可見理無二致中外皆然敝會等極願觀中法學校之擴充以早收樂育人材之效惟於遷塜一層未敢雷同附和吾人愚見以爲擴充二字本無定義就目前計塜另餘地達二畝以上未嘗不可暫時容納爲永久計法租界居民稠密面積廣袤華人子弟斷非一校所能收容卽將塜地全部遷讓亦未必遂能收擴充之實效何如保存義塜以全華人之感情收用塜外餘地以達暫時擴充之目的然後另覓相當地址效公共租界辦法分設數校於新租界清幽之地較爲得計乎若夫地價一層敝會等本認法公董局估價爲公允並無絲毫强迫性質惟祇收用塜外餘地則自可以此爲標凖以核算地價如兼塜地而言則吾人不敢置辭良以吾人係根本反對遷塜並非於價格有所不滿故也惟對於手續一層敝會等不敢不鄭重申明以冀貴總領事之注意塜地係昔時公衆所捐助非慈善團董之私産且與各團董無絲毫歷史上之關係若輩不過因稍有聲望被推管理此項公産而已是以各團董僅有代爲保管之責而無擅行出售之權此次不顧輿論私自議决遷讓名爲調換而收價達二萬兩以上不啻代理人盜賣其主人之財産在法律上黨然不發生效力若法公董局將錯就錯必視此項議决爲有效殊足傷二國人民之感情甚爲法公董局所不取也至謂破壞公益則敝會等擬求一適當解决方法以免中法學校因遷塜問題惹起反感因教育華人而反遭華人之不滿其維持公益之苦心自問不後於人目爲破壞殊不敢承事不干己一語承教甚感惟共和國家主權在民於地方問題有所供獻以免二國人民因小故損及交誼如當别論則參與此舉者有昔年創辦該義塜之後裔及其他捐欵人存於其間乎至若原上高陽等里建於彰清其時承清代專制之餘官紳壓制於上加以民智未開公衆尚無覺悟故未嘗反對卽反對亦未必有效揆之法律不追旣往不能謂因今日反對遷塜而必將已遷之塜加以恢復亦不能問今昔情形之不同而謂前此旣不反對遷塜以後卽無論如何不當反對此理甚明質之貴總領事當亦首肯總之敝　等極望中法學校之擴充惟望其擴充範圍以塜外餘地爲止若必遷移義塜斷難承命其反對之理由一因與中國道德習慣均不相容二因勞動團體有兎死狐悲之感用心可憫當加矜恤不然或將君起反對徒傷二國人民之感情法公董局以教育數百華人子弟而遭多數華人之不滿實非得策是以吾人附有條件之反對實含有使該案早日解决之希望不僅爲義塜計實爲法公董計也另附擬致法公董函稿一紙合并附呈卽請台閲此頌勛安 
[顔惠慶昨晚北上]  
外交總長顔惠慶疊接北京來電催促北上故偕其眷屬由杭乘花車於昨日（五日）下午七時十分鐘到滬下車至親戚家一行十時返站仍坐花車掛在十一點三十分鐘開行之夜班快車赴寗轉車北上 
[美艦隊行將抵滬]  
海軍青年會籌備招待星報云美國亞洲艦隊驅逐艦十八艘刻目馬尼剌海軍根據地駛行來華明日可抵上海聞在滬勾留兩星期後將駛往烟台避暑至九月中方離該埠總司令史脱洛斯提督尚在馬尼剌胡隆艦中將於十二日抵滬同赴烟台此次來滬水兵約有二各人本埠海軍青年會刻方籌備招待以盡地主之誼云 
 
 

Page 14

 
 
中華民國十一年六月六日星期二（申報第四張）舊曆壬戌五月初十一日（十四） 
[各團體再致四明公所函]  
　　爲反對遷塜事上海棧業公義會等團體昨因反對遷塜事又致四明公所董事會函云謹啓者此次同仁輔元堂遷塜五案激起公憤接踵反對不約而同者有三十餘團體方謂慈善團董稍有天良立將原議撤銷找價歸還不圖若輩猶施其陰險手段實行其盜賣公地之目的日前報載竟有請託四明公所婉勸同鄉之説人之無良一至於此夫吾四明公所因遷塜一案全體反對今日豈肯出爾反爾爲若輩作倀耶還祈貴公所轉告該慈善團董如不欲盜賣公地則已果欲盜賣公地請該董明白表示且試社會輿論爲何如本團體等早經全體議决同仁輔元堂義塜寸尺不讓以儆效尤蓋同仁輔元堂之義塜非個人私産可私相授受係社會公地未得社會同意誰敢擅專果有願冒天下之不韙者敝團體等惟有貫澈公理一致進行勿謂民權薄弱爲可欺也特此敬請公安 
[中國衛生會第一次徴求揭曉]  
　　共已徴得一三五一分八四三人　　昨又舉行第三日之衛生運動游行會　　廣東基督敎會每晚舉行衛生大演講中國衛生會開辦徴求會員大會以來狀况甚佳昨晚七時在青年會舉行第一次徴求揭曉到者二百餘人由陳勇三君主席致詞云今晚爲中國第二次徴求會揭曉分數之期各隊男女隊員熱心蒞會不勝歡迎之至想衛生會爲强國之要素一般國人祇知練軍以强國不知衛生以强國祇知槍砲以戕生不知衛生以保身槍砲殺人於有形人能防避病菌殺人於無形而人却漠視於是自中國衛生會詳細調查表觀之我國一年之中死於不衛生而得各種病症者數以百千萬計本會同人有鑒於此將組織中國衛生會於上海將來若能普及全國我四萬萬男女同胞均能作衛生會一份予不求我中國强而我中國自强矣中國幸甚衛生幸甚次胡宣明博士之夫人與周璧玉女士奏鋼琴甚爲優美次精武體育會第三分會會長王元齡女士演説先述衛生及本會之重要次述精武體育會現添辦女子部提倡衛生竭盡能力深盼熱心士女加以提倡及贊助亦爲衛生會之一助也云云次鍾可托牧師演説申述衛生之必需畢更詳言上海雖似爲交通便利文明衛生之區但内容實極腐敗齷齪試觀藥房等之活動可知居民荒唐者之多矣故爲上海計爲全國計爲人類計提倡衛生實不容緩此後希望大家一致努力進行云云次總幹事胡宣明博士報告各隊徴得之分數及人數如下木蘭隊六○七分一四三人范蠡隊二四一分九九人華陀隊一六九分一七七人公輸隊一二六分一二三人文翁隊一○二分一一三人陽明隊六八分一五一人孟賁隊三八分三七人以上七隊共計一三五一分共計八四三人次電映衛生影戲至十時散會又昨日爲中國衛生會衛生運動游行會之第三日本定下午四時在林蔭路江蘇教育會集會後因教育會無休息處臨時改定方浜橋共和影戲院爲集合地點加入團體如下（一）救國十人團（二）勵志宣講團（三）勤業女子師範（四）蘇州旅滬公學（五）毓賢學校（六）巿西公學（七）民福學校（八）北區公學（九）振新學校等人數約三百餘人下午四時十分出發入西門經肇浜路出大東門經裏馬路進小東門過廟前街·侯家浜·穿心街·福佑路至新北門散會　　又横浜橋廣東中華基督教會主任簡又文君教友司徒博梁天佑等近在該堂自動組織衛生大演講由前禮拜四至禮拜六每晚八時至十時請中國衛生會總幹事胡宣明·華陀隊長刁信德·副隊長司徒博·演講部長韓鏡湖·相繼演講並由中華衛生教育會青年協會演講部·假以人體模形·及關於衛生儀器圖畫映畫等陳設佈置頗有可觀每晚聽講者座爲之滿聞當場簽名入衛生會者有百數十人任徴求隊員者亦有二十餘人云 
[夏令衛生流動展覽會]  
　　法租界南陽橋中華救國十人團聨合會鑒於内地街道滿堆垃圾污物際此炎夏若不設法掃除非但蚊蠅因之叢生而瘟疫亦必加厲矣惟國人對於衛生一道素不注重而内地人士尤茫然不知苟無良好指導難期收美滿效果今日唐豪提議自下星期起舉行夏令衛生流動展覽會聘畫家唐越石彩繪各種傳染病狀態及蚊蠅等各種剖解圖以便引起聽者注意另也宣講部部員在旁演講勸導如該會能長行不疲則造福内地殊非鮮淺也 
[航業消息彚紀]  
　　昨日運到之金鎊毫洋南北洋航業近况大德昌銀號昨由太古公司頴州輪由港運來老毫洋十箱計合三十六萬枚左右又有金洋五箱計合二萬鎊約銀十萬兩又由蘇州號輪從港裝到老角四十六箱計一百六十一萬枚亦有金洋十箱合三萬六千金鎊尚有大批金洋及老毫洋不日卽可繼續裝到矣　　北洋航業進口貨之一落千丈業已屢誌本報今據行駛該路之各輪船船員云京津間之運滬貨邇來完全停止各商界均不肯將貨物裝出其中最大原因實受此次政變影響一時難望其恢復昨太古之奉天輪到申除六百包鹽係轉船外天津無一貨裝到烟台來滬貨亦僅野絲三十四件絲頭六件猪鬃十二件蛋黄九十六桶蛋白九十四桶其餘則絶無他貨至於天津方面之出口營業僅略有糖運到其他均爲瑣碎之零件　　近日本埠運直汕港粤之出口貨以黄荳生仁等包子爲多紗布較少本日太古公司之廬州輪出口此間裝出有荳子生仁兩項共四千七百二十一包麥粉一千包生油一千五百桶荳餅三千三百七十件洋紗布九百件餘悉零星雜貨　　寗紹公司近以滬甬間航務發達日趨繁復貨客日多新寗紹一輪大有不敷供應之勢適大豐洋行前賃該公司之甬興輪期滿遂將該船收回議决再開上海寗波班與新寗紹間日往來庶每天均有輪船進出故特定客位包認辦法設櫃投標以憑取舍至於往來之客貨則仍歸該公司自辦惟以限定在此月内務必開班故投標期規定自昨日起祗以十天爲止　　東洋汽船會社近因太平洋内運輸事業失敗水脚價又跌已將新開之貨輪班船一律停止來滬又該社之大洋丸四號由長崎經過本日可抵上海當日卽須開赴小吕宋香港其還航到舊金山當在本月之二十五號云　　日本海軍少將四寛孝輔及駐滬之對馬軍艦軍官宫本志清上海日本郵便局局員淺野正雄並遞信省委員淺野進·淺野起佐等均於昨日到滬又有外交宫明道輝及日本上海總領事署職員高野惠同時抵此　　前昨兩天留日學生歸國者頗多計乘日輪近光·八幡·伏見丸等之到申者有司馬宇仁·陸錫章·日本大學校學生龔樹森·陳州璨·陳家璋·何文美·又京都大學生陳錫符·明治大學生何先岐·千葉醫學生紀緒·帝國大學生黄光斗·歐陽煥·明治大學生汪茂遂·東京高師生陳錫芳·早稻田大學生范天馬·劉元祥·又日本大學生蕭覺因·向大廷·高師生王振𤦌·又有陳潤民·陳鴛鴦·吳意澄·蘇維霖·林樹·林繼漢黄贊漢·並理學士張資年·黎庶希等二十八名 
[日華紗廠工昨已一律上工]  
　　紡織工會擬送曾署長匾額　　浦東陸家嘴日華紗廠罷工解决情形已迭誌本報茲悉該廠各部男女工人已於昨晨一律入廠工作聞紡織工會以三區曾署長迭任調停爲工人謀幸福擬公送匾額藉以感謝所有各界助欵昨已分投致函道謝一俟收齊尚擬登報頌揚茲將三區調停解决佈告照錄於下爲佈告事照得查日華紗廠工人前因生活程度日高百物昻貴要求該廠增加工資未容磋商相率罷工山本署長出任調停得以圓滿解决全體上工不意未及匝月又因經紗車極小之問題致使全廠工人罷工迄今多日雙方未曾融洽本署長又與該廠及各間工頭磋商業已妥洽定於本月五日開車上工誠恐有非屬該廠工人藉詞滋擾妨碍治安爲此出示佈告倘有藉端滋擾定即嚴拘不貸切切此佈　　國聞通信社云日華紗廠罷工案已告結束昨日該廠宣佈解决條件如下（一）廠内承認前次增加工資之數目一律有效（二）廠内念各工人停工甚久於五號開車頭一日進廠工作者由廠各加給工資南工如有延期入廠者不在此例（三）工頭郭如山張益章兩人經各工頭請求予以自行解職（四）經紗車五女工如在廠任工作滿一年半果工藝學習精能工資論件計算倘有未曾學習精能者仍照舊給工云 
[淞埠局請留大中華紗廠道契]  
　　交涉公署昨接吳淞商埠局函云本月一日會丈大中華紡織廠基一案因其塡築駁岸凸出河中水利路政兩有妨礙並將北首小浜塡駁不允讓出路線致起地方人民之反對業經太湖水利工程局江南水利局會勘確實咨請省長核辦在案應請令行上寳會丈局將該道契暫行扣留俟各會委會勘情形由省署太湖水利局工程局會同本局核明解决後再行通知辦理聞許交涉員已令行上寳會丈局遵照辦理矣 
[推舉籌備清丈主任之原呈]  
上海地方欵産經理處爲籌備清丈推舉主任呈請上海縣知事委任等情曾誌昨報茲錄原呈如下呈爲籌備清丈推舉主任請予聘任事竊查清丈一案曾奉中央命令省吏行文辦理本不容緩本縣自前清咸豐五年清糧以還六十餘稔浦濱坍漲租界變遷今昔形勢久已不同而且糧與地不盡合單與地不盡符移罩朦混百弊叢生釐正經界尤非緩圖顧事關重大非先籌備妥洽不足以利實施茲經本處第二次董事會議决應先設立清丈籌備處先事籌備並擬公推姚紳文柟爲籌備主任茲於本年五月十六日邀集地方團體巿鄉經董公同討論衆意僉同卽經推定姚紳爲籌備主任按月致送夫馬費銀五十元並請鈞署聘任以昭鄭重等因在案爲特具文呈報仰祈鑒核施行實爲公便謹呈 
[全浙公會之發起]  
旅滬浙人虞和德褚輔成邵仲輝鄔志豪等百餘人發起全浙公會昨發表緣起簡章如下（緣起）壬戌之夏五月旣望同人等相與討論地方事業乃發起全浙公會於上海良以浙滬密邇交通綦便痛陳地方得失影響較鉅故發起茲會不於浙而於滬也暛乎浙之利害浙人身受之浙人之子孫世世受之我不自謀而日日責備之不我謀詎非值哉是用揭欒指歸徴集同意消融區區之見屏除黨派之私堂堂正正侃侃恂恂以民治爲言論範圍以公益爲行動標準維護公益者吾迎之妨礙公益者吾拒之陽言公益陰便私圖者吾尤拒之下此决心齊向努力懍有初鮮終之誠爲邦寗本固之謀主權在民義無放棄邦人君子盍興乎來（簡章）（一）定名本會定名爲全浙公會（二）宗旨本會以力謀全浙公益事業之發展爲宗旨（三）會務本會會務暫定範圍如左（一）教育（二）工商（三）農林（四）水利（五）道路（六）其他關於地方公益事宜上列各項事宜依左列之方法進行之（一）調查（二）研究（三）講演（四）出版（五）實施（四）會員（一）發起人（二）全浙公民贊成本會宗旨志願恊進會務經會員二人人以上之介紹者（三）介紹會員時應先將介紹書及入會費送交幹事會然後由幹事會發入會證（五）職員本會設幹事二十三人組織之議决並辦理會務又由幹事會幹事互選互副幹事長各一人各股幹事由幹事會按照事務繁簡分别推定之幹事任期一年本會職員皆名譽職但駐會辦事及專任調查講演出版等事者得酌給公費（六）會議（一）每年春季擇交通便利或名勝地開大會一次報告前年度之會務議决本年度之進行事宜（二）遇必要時得開臨時會（三）每月開幹事會一次（七）會費凡會員應繳入會費一元於入會時繳納之本會舉行特辦事業經費有不足時得臨時募集之（八）會址設事務所认杭州上海 
[浦東公所職員會紀]  
浦東公所於前晚假座四馬路大觀樓邀集董事及其他職員開聨席會議並互選常川董事到者三十餘人公推張伯初主席報告公所經過情形次公决同票董事抽籤辦法結果丁守吾當選王芹伯爲候補當選人次互選常川董事五人當選者傅佐衡張伯初黄任之瞿紹伊黄星階龔曉江檢票訖瞿紹伊君起立聲明將就哈爾濱高等法院職務不能常駐辦事請次多數遞補主席提出付衆表决衆意事關服務公益一經當選皆不能托故推辭瞿君必欲因公他往准許暫委代表到所辦事不許辭職而黄星階龔曉江二君同票主席付表决用抽籖法决定黄星階當選龔曉江爲候補當選人繼即討論大會議决各案實行辦法（甲）建築董家渡公共碼頭案（乙）實行推廣捐願辦法（丙）購地建築殯房案（丁）華駿超君等提議創辦義務小學校主席付衆表决衆意滬南慈善會已經議决將開辦學校公所一時限於經濟及校舍公决緩辦比及散會已鐘鳴十下矣 
[中醫學會之反規運動]  
通電各省醫士反對管理規則上海中醫學會爲反對内務部頒布管理醫生規則日前曾開大會一次議决一致反對昨又發出通電一則電文如下各省區縣鎭醫學會曁會員諸君公鑒内部頒布管理醫士規則條件繁苛殊難認允迭接諸君函電具有同心挽欲倒之狂瀾應合羣而勵進請就各地團結實力當從根本之計勿貽一鬨之羞敝會努力奮進願從實際扶持謹佈腹心諸希諒察 
[破獲泰興錢莊刦案巨盜續紀]  
前報紀淞滬警廳偵緝隊各偵探在施相公弄破獲行刧十六舖泰興錢莊案内盜犯陳金標等三名起獲手槍二支子彈四五十粒並皮箱等解送到隊訊供候究一案茲悉此案破獲之緣由有老婦王陶氏並無族人住在施相公弄與該盜匪等同居平日該氏出外求乞過活去年冬間起見該匪等深夜出外歸則必有衣箱等帶回該氏明每天給伊小洋五角囑其勿再求乞該氏允之近來不知如何該匪黨將每日給氏之欵革除故該氏於陽曆六月二號傍晚密報該隊得以破獲所有起案之皮箱等其中還藏有烟槍烟燈烟膏烟灰等件現在經隊長將各犯解請徐廳長略詰之下諭令發交該隊長從嚴研究有無其他刧案以憑究懲又一訪函云南巿十六舖泰興錢莊於上月間被盜搶刧一案淞滬警察廳曾經懸賞五百元購緝本月二日經上海縣警察所偵探趙升戴逢春等購線探悉此案係巨盜陳金標馮阿福等所爲匿跡南巿施相公弄當往捕拿時因恐盜黨衆多衆寡不敵且出事地點又係淞滬一區警察管轄區域當即知會淞滬警察廳偵探吳錫生王桂生金殿臣等請爲協助始得擒獲盜黨男女十名連同贓物併解淞滬警察廳署訊辦事後該廳偵緝隊郝樹林具禀徐廳長謂此案係該隊破獲而縣探趙升等以此案是伊等購線緝獲耗費不資今被警廳偵緝隊長冒功奪賞所耗之資無從取償心甚不甘並查得陳金標等與本縣浦東陳家行等刧案均有關係故已據情禀明熊警佐請向淞滬警察廳交涉將陳金標等提回以便偵查訊辦而免冒功奪賞云 
[昨日之國内滙兌巿]  
昨日（五日）國内滙兌巿况天津行化較上星期六跌一兩計每千兩合申元一千零五十七兩銀元不動每千元合申洋一千零零四元京匯漲落相同計公砝每千兩合申元一千零四十九兩銀元每千元合申洋一千零零五元漠滙洋例不動每千兩合申元一千零二十四兩半銀元漲一元半計每千元合申洋一千零零八元宜昌宜平較跌五錢每千兩合申元一千零二十六兩銀元不動計每千元合申洋一千零十六元沙巿九九銀每千兩合申元一千零七十兩無變動其餘各埠銀元對於上海滙價每千元合申洋數計九江一千零零六元南昌一千零零六元蕪湖一千零零五元安慶一千零零五元半蚌埠一千零零五元南京蘇州鎭江揚州各一千零零一元半徐州一千零零四元半清江一千零另四元無錫常州各一千零零一元半宜興一千零零二元常熟一千零零一元半南通一千零零一元半杭州寗波一千零零三元温州一千零零五元嘉興湖州紹興餘姚各一千零零三元蘭溪一千零零四元半海門一千零零四元福州厦門一千零零十元以上除九江漲一元蕪湖漲二元安慶漲一元半蚌埠漲一元外均無變動綜觀全日巿况漲多跌少重慶九七平銀每千兩合申元九百八十五兩銀元平成都九七平銀每千兩合申元一千零十七兩半銀元平萬縣九七平銀平銀元一千零零五元均與上星期六行巿相同云 
[棉紗巿面之昨訊]  
棉紗巿面平穏紗價各有漲跌現本紗二十支平平十六支稍軟十支因汕頭廣帮去路故漲起數錢川帮買二十如意地球兩牌紗四十包汕頭帮買十支人鐘帆船紅荷花如意金鷄等牌本紗二百餘包其餘漢口天津江西青島烟台長沙野鷄等帮共買各牌本紗五六百包日紗六七百包公會小包巿面略小二錢五分至五錢售開有一百餘包大阪三品紗電報與禮拜六相仿美棉印花無電據聨合會報告常州紗廠售出十六支仙女數十包價爲一百三十九兩係屬現貨凈盤云尚有本埠新聞等轉入後頁雜評二 
[衛生救命（旡用）]  
設執途人而問之曰命當救乎必應之曰當救更執途人而問之曰生當衛乎亦應之曰宜衛然聞救命之説則色然驚聞衛生之説則泰然對一急一緩之間其相去不可以道里計焉而細就二者之實際考之衛生爲消極的防止疾病積極的鍜鍊體育其目的在救命而結果且駕救命而上之故贊成救命而不講衛生者是目注萬里而忽眉睫也不觀乎上海乎人口達百數千萬而一般人民對於衛生忽焉不講以致疾病疫癘而死亡者歲以千百計所謂衛生事宜要由官吏主辦巿民方面未聞有有統系之組織竊嘗惜之今中國衛生會乘時崛起謀一般巿民之參加組隊徴求第一次報告成績猶甚優美記者以爲衛生者救命之道也人欲救其命者不可不先衛其生救命者救己之命且救人之命也衛生亦然衛已之生且衛人之生也能衛生即能救命故中國衛生會云者換言之謂爲中國救命會亦無不可衛生會中多徴得一會員即多一衛生之人亦即多一救命之人救己之命矣必更欲救人之命是徴得一會員由一而二而三以至於十百千萬衛生之道普及即救命之道普及是爲人類之大福音也所冀衛生會徴求會員告終之後爲大規模之組織漸從言論而進於實事更從普通事務而進於巿政則庶乎其可也 
 
 

Page 15

 
 
中華民國十一年六月六日星期二（申報第四張）舊曆壬戌五月初十一日（十五）本埠新聞二 
[昨日之外幣現巿]  
　　昨日（五日）各錢莊做開各國現幣巿有漲有跌而羅卜票趨勢最疲跌落極巨計羅卜千元票每萬元買價爲三兩七錢五較上星期六行巿跌二錢五二百五十元新票每萬元買價一兩賣價一兩一錢不動五百元老票跌價一兩半之巨計買價爲十一兩五元至二十五元票買價跌一兩賣價跌一兩半計買價七兩半賣價八兩馬克賣價稍疲計七釐二買價不動計七釐其餘法郎跌二釐買價一角六分新加坡銀元跌五釐買價八角九分香港鈔票不動買價爲一元零零二東京老頭票花旗票英金票均漲老頭票買價八角四分九漲六釐花旗票一元七角六分五漲一分半英金票八元零五分漲三分荷蘭票不動買價爲六角五分按目前趨勢觀之羅卜票將有續跌之象賣出者甚踴香港鈔票三日中好起元許依然看好云 
[昨日之金融巿况]  
　　昨日上下午銀幣巿價皆爲七錢二分零二毫五比較前日略高二毫半現洋因繭巿已告結束新絲用途有限據錢業之觀測七錢二分可以立定　　銀拆上午三錢二分各銀行西國節期封關午後銀拆爲二錢六分比前日回小一錢巿面銀根較節前已稍形鬆動之象矣 
[車糖巿况之昨訊]  
　　車糖巿形轉鋒之後糖業手中有貨者愈趨愈高三日來銀行封關外匯無巿人心踴躍興高采烈太古不肯開價東貨欲滙塊角十二元公會畫盤現貨東四半劃七兩九錢五太古三半現貨劃七兩四錢陳嗬白開過七兩四錢須加二錢可再開七月份東三半劃七兩六錢五六月份東三半劃七兩六錢現貨東三半劃七兩五錢怡和太古三半劃七兩五錢倘今日東滙揭曉再漲則此盤尚有增加也 
[五月末上海物價指數表]  
　　財政部駐滬調查貨價處所編五月末上海物價指數云本月物價續見減退總指數已回至一○九·八與去年年終相似蓋今年五個月間以是月份爲最低也五大類中惟其他食物類以薩門魚鴨蛋白咖啡諸品稍見漲起又雜貨捐中之燃料建築材料及工業用品三門頗多升漲各增高百分之一·二而糧食疋頭及其原料五金三類一致下落就中糧食低落百分之五·六疋頭五金各紙落百分之五·四跌風之烈爲一年以來所未有故總指數不能不隨之而下落方諸旣往糧食指數雖尚較高於去年歲杪然而疋頭指數已與去年六月間相等五金之低同於八年之十一月除是年十二月及九年一月份外無不較本月份爲大其降落亦可謂劇已本月總指數比上月計減少百分之三·一比前月卽本表指數最高時減少百分之三·四但比最低時卽八年十二月份尚高上百分之一三·三比前去兩年本月亦高上百分之一·九及○·一不等而比戰前且高上百分之四五·七茲列一表如下　　（一）此行係以戰前即一九一三年二月初之物價作爲百分類别月别十一年五月末同上（一）前月末去年五月末糧食一二五·五一四八·一一三四·三一一○·三其他食物一一九·三一三四·八一一七·八一一一·一疋頭及其原料一○三·○一四六·二一○八·九九七·三金屬九八·四一三二·三一○三·九一一六·四燃料九三·七一七一·三九○·九九九·○雜建築材料一一六·五一六五·三一一四·三一一七·五工業用品九四·八一○五·二九○·四一一二·一貨其他物品一○七·二一二六·七一○九·四一一三·五雜貨平均一○三·○一六七·二一○一·二一一二·八總平均一○九·八一四五·七一一三·二一○九·六 
[火車運來之鮮繭]  
　　滬杭甬鐵路滙通轉運公司於前昨兩日山長安嘉興楓涇王店等站裝來鮮繭其數如下上海雲成一百零一包豐記一百三十九包豐記一百七十五包滋餘洋棧六百七十包緒昌福絲廠二百二十五包鴻記五百包泵泰賚絲廠一百五十四包中國銀行棧二百六十九包以上兩日間共運到二千二百三十二包均先後運到上海南站卸車仍由海關洋員查騐後發交運送虚製載塌車分别送交矣　　滬寗鐵路車運本年蘇屬鮮繭仍山運繭處包運向路局訂定合同十萬包於前日（三日）起開運來滬至昨日（五號）共三日運到鮮繭一萬七千餘包在横林奔牛無錫常州等站裝來至上海北站卸車中以上海怡和洋行爲多數云 
[嚴禁戲園内吸烟之通告]  
　　公共租界工部局新章凡中外戲園均自六月五號起一律禁吸各種烟革除公示外並於日昨通告各戲園遵照據聞華人所開之戲園對於此項新章頗有爲難之處以其禁止吸烟意在免除火患但雪茄烟紙烟等等現在無論男女幾於人人皆嗜若因觀劇而不准其吸烟且觀劇之人又多何能使之一一奉行乎 
[龍華試騐地雷之布告]  
　　松滬護軍使署昨日佈告云爲佈告事案據陸軍第十師輜重營營長金榜辰呈稱竊職於民國八年由營選拔目兵編設之技衛隊所有築壘架橋鐵路交通電話電報無線電話地雷爆破以及航空各項學術業經教授完畢應用一切材料均已陸續製備研究仿造之飛機經數年之久現亦將次告成然非實地試騐不足以覘成績而期改良茲擬於即日起就龍華操塲附近將地雷等項分别試騐惟恐地方居民發生誤會驚駭情事理合呈請鑒核出示通告等情據此合行出示佈告仰軍民人等一體知悉勿得驚疑誤會特此佈告 
[道路建設會緊要公啓]  
　　全國道路建設會昨致本會會員云敬啓者昨經執行董事與委辦聨席會議議决第二届决選董事因會員萬一千有奇散處各省無由集選採用通信决選復據幹事部報告連月郵寄各會員印刷文件多被退回註明不知移往何處本會月刊迭登廣告請求隨時將移居地點函知本會以免遺誤等因實行通知者殊不多覯且有徴求時或塡無名氏或註姓名而不書通信地址者甚或只交會數百十元僅書一名單而不塡交忐願書單上並未分别孰爲普通特别維持且無地址者迭經函詢復者寥寥以致本會無從投遞之函日益增多茲特登報通告務求連將新遷住址通知如因上述各情並未接到本會决選票者煩函本會補發亦可無論本外埠以六月二十日以前爲限逾期恕不發票專此奉申即請本會員會員公鑒 
[工商友誼會星期常會紀]  
　　聨合通信社云上海工商友誼會於前日下午八時在金隆街會所開星期委員常會到者二十餘人總務委員主席議决案件如下（一）澳門葡兵慘殺華工案結果贊成各工團執行委員會提出之八項條件（二）福建滬案總代表劉學基等來會要求援助結果請法律顧問楊春綠李時蕊兩大律師詢問眞相（三）前次無名信案經各會友各團體等報告均有接到此項油印品結果請調查委員嚴密查察以期澈底根究經衆通過（四）九江工商友誼會來函强制立案註册結果援自由集會結社例請代表提出各團體會議援助（五）新華工讀互助學校來函要求演劇募捐公决置之不理（六）萬國拒土會來函訂期開聨席會議嚴禁烟毒結果擬於二十三日請童理璋王奠世爲代表出席該會（七）報告各處來函（函電多件從略）畢遂自由談天散會 
[沈維新就任電政監督之函知]  
　　本埠軍政各機關近接兼理江蘇電政監督辦事處函云案奉交通部委任令開江蘇電政監督周萬鵬因病辭職遺缺以沈維新派充仰開遵照刻日到差等因奉此遵於本年六月一日就任視事除分函外相應函達請煩查照 
[陸寳英向由宗龍聲請離婚]  
　　聞擬要求一萬元赡養費雲南議員由宗韻（又名由有先）在滬納女子陸寳英爲妾詎陸女不甘充作下陳遂延許理律師具稟公共公廨請求離婚未提及赡養費之事上星期五公廨將由傳案着具結候訊至陳女當時之未請求赡養費一層據聞係未籌措訟費現已借得訟費擬即補繳仍請許理律師再進狀詞請求斷給赡養費洋一萬元俾將來離婚後不致衣食無着云 
[創辦專科大學之發起]  
　　近日留美康乃爾大學哲學博士庾志揚華僑聨合會幹事徐秋澄·東南高等專科師範學校陳織雲等鑒於現在中國大學校缺少專科一門因之大學生有願對於大學某科一部欲加以專門修習者苦無專科學校可入茲特由庾徐陳等諸君願損鉅欵採取歐美最新大學制度聘請歐美及國内專科大家在滬西戈登路左近創辦專科大學一所定名爲上海專科大學現正在組織校董會積極籌備進行定於暑假後開辦聞内分國文系·英文系·銀行系·經濟系·西畫系·音樂系·六門且附設中學部校董聞張紹曾高廷翰錢新之宋漢章李蔭堂莊廷梓謝復初許建屏劉海票徐秋澄陳織雲諸人均在其内至内容如何組織須開校董會後由校董會議决實行云 
[試驗教育協進社成立會紀]  
　　李石岑吳研因莊俞范祥善王雲五楊賢江諸君爲提倡新敎育起見發起試騐脅育協進社前月中旬在閘北尚公學校内集會籌辦本月三日午後三時仍在尚公學校開成立會入會者五十餘人其開會順序爲（一）向國旗行最敬禮（一）主席開會詞（三）報告籌辦情形（四）推舉理事（五）討論會務（六）餘興當推王雲五君爲理事覆即介紹外國教育試騐狀况於教育界以喚起試騐教育之興味云餘興時有尚公學生表演嚴旣澄君京腔王芝九君戲讀亦壁賦等滿座歡然 
[寰球學生會兩大會紀]  
　　寰球中國學生會將於七月一日開年宴大會於一品香届時由正會長許秋　主席請名人演講加以音樂幻術跳舞等以資點綴現正籌備一切又該會附屬第一日校於本月十日假法租界平濟利路定海會館開學藝表演會已束請學生家屬及各界來賓蒞會參觀 
[少年宣講團追悼任總幹事]  
本埠少年宣講團前總幹事任雪君在民國九年五月因公致疾逝世該團同人擬開會追悼以表哀忱而彰服務社會之熱忱嗣因該團爲籌備建築事忙久未舉行茲届任君去世二周之期該團同人特假尚賢堂定陽歷六月十八日開追悼大會以爲服務社會者表彰云 
[福建路義務學校懇親會紀]  
福建路義務學校創辦已歷四載學生頗形發達前日（星期六）開懇親大會下午二時至五時學生家屬與會到者七十餘人八時至十一時本路聨合會會員及會董與會到者一百二十餘人其節目（一）宣開會辭由該校教育董學聖張榮新先後演講大旨懇親會所以聨絡學校家庭並述欲救中國非從教育着手不可末述本校非以游藝爲事聊助諸位之興而已不到處祈原諒（二）向國旗致警（三）奏懇親會歌（四）對客揮毫鄔金鳳張厚廷（五）奏歡迎歌（六）繪滑稽畫夏紹虞（七）國語演講江聖緒（八）雙簧徐大德張吉夫（九）英語演講吳賢坊江聖緒（十）表情操鄔金鳳李淑文吳玲寳俞桂英（十一）新劇（趣劇）不衛生之害（正劇）災民涙（十二）茶點散會 
[北城商聨會之交誼會]  
北城商業聨合會昨晚七時在會所舉行交誼大會到會會員及來賓頗多開會順序如下會長馮志卿主席宣告開會旨趣該會日夜校男女生表演儲金贖路表情操國技部武術表演巿西公學生疊羅漢勤業女師之舞蹈國樂研究社之絲竹十人團唐豪君之催眠術蔣鼎周之幻術余正廷之鋼琴獨奏張萍舟之胡琴獨奏北區公學董君之雙簧謝者先焦神之口琴合奏劉敬一之火棍是晚表演各節均有精采秩序頗爲鎭靜云 
[北山西路商聨會開會紀]  
北山西路唐家弄商聨會於昨夜開會由朱堯臣主席决議三事（一）暑期送茶由徐成章擔任經費（三）擴充義務學校學額（三）贖路儲金由各人自由存儲議畢即散會 
[彈花業組織公所之縣署布告]  
上海縣公署布告云爲佈告事案據彈花同業代表顧永福連署人龔銀生倪秀卿等呈爲同業組織公所請求備案給示保護事竊自中外通商以還上海一埠商業之盛甲於全國我彈花一業籌集資本開設商店採辦原料彈製棉絮物品城廂内外浦東閘北曁英法美租界次第開設者計達一百四十餘家近年以來營業逐漸發達如軍隊之採辦軍裝慈善機關之購置施衣以及客商之躉批等其棉絮一項莫不仰給於是每年營業總額不下五百萬金惟素無團體致同業無所遵循内顧同業之需要外察世界之潮流同業公所之設實迫不容緩去年秋間由永福等發起召集全體同業店主開會討論籌集經費着手進行在閘北寳山縣境江灣廠吉一圖公興橋地方購置平房一埭計八間雇工修　業已完竣定名彈花公所即經邀集同業在公所開會討論公訂章程推舉職員推永福爲籌備主任銀生等爲籌備員各負責任積極進行永福等以事關商業團體理合繕具章程曁同業蓋章呈請縣長俯賜鑒核准予立案給予保護俾資進行等情並附簡章同業蓋章名單到署據此除批呈悉該業組織公所擬訂簡章旣經同業公議允洽由過半多數加蓋店章連署呈請應准備案給示俾資遵守可也簡章蓋章名單存查此批印發外合行布告仰該同業人等一體知悉務各按照公議章程遵守營業毋稍違背其各遵照特此布告 
[趙坤榮當選肉業董事]  
滬帮鮮肉業衆商前赴上海縣公署指控該業舊代表唐立成不洽與情經沈知事飭查屬實令飭撤換並着該業另行選舉該同業司年司月會同全體各店商訂於昨日午後在邑廟豫園該業公所香雪堂内開會投票選舉届時該同業紛紛到塲投票憑衆監視開匭檢票趙坤榮得票最多當選爲香雪堂業董業已據情呈報縣公署備查 
[施贇北上]  
太平洋會議代表團員施贇君於本月五日（星期一）由滬早車赴寗轉車北上聞許特派交涉員除知照滬寗路局發給赴寗車票外并代電南京温交涉員轉知津浦路局備給車票云 
[護軍使昨晚宴客]  
松滬護軍使何豐林訂陰曆五月初十日星期一下午七時假滬北某西餐館備設西筵柬請本邑地方各紳士及南北巿商會會長會董並行政軍警各機關長官等讌飲藉商要公 
[檢查印花税之昨訊]  
夏季印花税大檢查之舉已於前日開始先從第一區境内各商店檢查連日由廳縣所委之温臧兩員會同該署李申二巡官查獲違汰漏貼不足數之賬簿計右榮太汽油燈店一本總和米行一本久泰紙烟店一本同昌酒行一本同議和酒行一本旅奏旅館兩本萬豐鷄行一本同福酒店一本廣恊鑫肉店一本均一併將簿據帶回王署長飭存候分别飭傳各該店執事或店主到來照章科罰然後領回賬簿依法補貼足數 
[軍署令警廳整頓特别偵探]  
松滬護軍使署以淞滬警察廳選派之特别偵探係爲嚴緝盜匪保衛地方安寗而設乃聞該偵探等竟有藉端擾害商民情事甚至被害者來署呈請查辦如果屬實非但無益於地方且與商民大有妨害爰特令行該廳查明切實整頓云 
[高昌廟居户不認地方捐]  
滬南工巡捐局近以路燈垃圾等項用欵浩繁所收地方居民之捐欵不敷開支現擬按户勸募故於昨日派員前往高昌廟一帶勸令各居户認捐地方税欵以資輔助該處居民以向無此項捐税且係軍工兩軍中人爲多大加反對均不承認輸捐云 
[法公廨西節停訊]  
昨爲法公廨應訊刑事堂期適因西國夏節故由中西讞員通知刑事科停訊一天 
[懸賞緝拿三王廟刦案盜匪]  
淞滬警察廳昨接川沙縣公署咨開案據縣屬十五保十二圖三王廟鎭事主胡友生等六家狀稱舊曆四月二十七夜十二時突被盜匪三十餘人持械打門進店頭紮白皮紙口操崇明音毁碎桌櫃搜刦洋錢衣服等物而逸報警鳴保追捕無蹤開單報請勘緝等情據經諭勘屬實分别呈報一面懸賞飭緝在案惟案關連刦情節重大深恐該盜匪等日久　颺除分咨外相應抄錄失單連同賞格一併咨請貴廳查照希即飭屬一體協緝此案贓盜務獲解究以便訊辦至訒公誼 
[匪搶駁船]  
駁船户朱和尚前日一時許在浦東太古公司碼頭承裝某洋行靛青正在裝貨時突來匪徒六七人上船手持利刃嚇禁聲張當被刦法衣服及銀洋等約計十餘元携贓上岸而逸該船户即上岸訴諸該碼頭警察以事出浦江却之不理故該船户自認晦氣而去 
[滬杭甬轉運公會選舉會董]  
上海滬杭甬轉運公會訂陰歷五月初十日（昨日）舉行第七届選舉會董當經全體會員次第投票畢即於午刻十二時當衆開匭檢票計當選者十人固蔭青•高子嘉•孫少卿•王兆蓀•華堅琛•李厚齋•陳章槻•陳守垣•盛鍾善•沈惠泉•並定於陰歷五月十三日舉行新會董互選正副會長云 
[淞滬車碾斃鄉人]  
昨日（五日）下午淞滬支路由滬開淞之尋常客車駛至江灣車站相近有一鄉人在軌道中行走被車頭碾斃當由車長將屍移置路旁派警招尋家屬備棺收殮 
[汽車傷人彚錄]  
汽車夫無錫人邵阿産在江西路開駛七百十四號汽車司機不愼將行人韓世標王仁星一併撞倒碾傷被一千四百十一號華捕查見將兩傷者送往醫院醫治邵拘入捕房稟明捕頭押候公共公廨車務公堂開庭解訊住居尚文門大興街崇義坊趙子延家之十一歲女兒有福前日傍晚時在弄口馬路嬉戲詎有汽車夫曾全生所駕之四千零九十七號汽車由南往北因開駛過速致有福不及避讓被撞倒地車輪從腰部碾過受傷極重人即昏暈曾見肇禍開車圖遁即經崗警聞耗趕來立將曾拘獲其時已有行人等將有福設法救甦抱上汽車并解二區警署趙子延亦投署候示當由李署長提訊一過立命將有福發送上海醫院救治曾因爲時已晚不及解廳諭令暫押昨晨備文飭警傳到趙子延連同曾全生及汽車一輛移送地檢廳由郭檢察官預審之下判曾收押趙退去候蒞該醫院察看有福傷勢若何再行核辦汽車暫存十三歲女子董阿鳳於昨暮七時許行經楊樹浦路時被某號汽車駛來撞倒碾傷足部由楊樹浦捕房八百十四號華捕前來押令該汽車載送受傷幼女董阿鳳投同仁醫治一面持傷單入捕房稟呈捕頭發落 
[起重機壓傷小工其一已斃]  
小工沈惠芳俞左扣子昨晨在浦東老其昌棧碼頭搬運棉花適起重機鐵練忽然斷落下墜沈俞被壓傷甚重經工頭送往同仁醫院醫治俞左扣子因壓傷過重到院時即斃命　家屬備棺收殮 
[掮包小工跌傷五人]  
日清公司瑞陽輪船昨晚九時許小工正上貨時貨艙木梯忽斷折致跌傷掮包小工趙有才小其子孩鳳儀鮑長長周管朝子五名足腿等處受傷當由工頭雇人力車送往同仁醫院醫治 
[船夥溺斃之請驗]  
米船户孫根福雇用十九歲之崇明人陳兆祥爲夥舊曆本月初六日下午一時許裝貨往北巿交卸駛經萬裕碼頭外面浦中陳撑篙不愼失足落浦登時溺斃屍無踪跡孫根福連日雇人打撈無着直至昨晨陳屍由落浦處浮起經人告知孫根福將屍帶至萬裕碼頭浦灘一而由二十三舖地甲投報地檢廳請騐奉諭派員往騐 
[周稼租投浦遇救]  
山東人周稼和年三十八歲流落滬上難以度日昨投浦江自盡由水巡捕查見設法救起據稱前在交通總長處爲僕人等語梅捕頭諭令函送地檢廳請爲安揷 
[戴金生見鬼自刎幸未受傷]  
鎭江人戴金生賃居於新團路一千二百九十五號門牌樓上前日忽持刀向喉間自刎幸爲同居察出將刀奪下得未受創並即報由該管捕房派包探張盛金恊同九十五號西探往將戴帶至捕房經捕詰問據供因遇鬼而起捕頭以其似有神經病當即釋出並諭以後不可輕生 
[警廳招領七歲女孩]  
淞滬警察廳近收有女孩一口名朱阿斗年七歲雙辦紅線紮白花藍布衣藍布褲着鞋無襪六月一日在五區三地界迷失現留置於新普育降詢之則一槪不知現正傳該親屬前往認領云 
[拐賣一婦二十八元]  
住居狄思威路一百零九號門牌楊阿二之女兒楊海鳳於去年十二月二十二號被江北婦人楊朱氏誘拐串同蟻媒帶往江灣販賣得身價洋二十八元分用被揚偵知報告哈爾濱捕房前日派探葛袒元將氏緝獲帶回捕房捕頭略詰遵諭飭轉送公廨管押候解堂訊究 
[被拐崇明女子獲救]  
拐匪王阿福拐得二十一歲崇明女子郁小妹擬乘招商局遇順輪船動身爲救濟會偵探陳少廷到輪查獲押送地檢廳訊辦 
[俄賊遞解海參崴]  
僑民虬江路一號門牌之俄國人畢克昻於本年二月二十五號與俄婦報雷老奥克亞等串竊案發被捕解由公共公廨訊實分别判處徒刑期滿驅逐出境各情曾誌報端茲悉該犯刑期均已届滿經捕頭麥根泉於前日派一百十三號西探目（司密使）往將男婦兩犯分别提出押登公司輪船遞解海參崴交該管警署麥加管束云 
[夏阿有迷路案中之拐犯張鳳祥自投羅網]  
六區崗警日前在藴藻浜查獲迷路女孩紹興入阿有一品解送阿北司法科段科員訊核一節已詳前報茲悉此女姓夏住太陽廟北本月初二被鄰婦尹張氏拐往江灣串同張鳳祥等價賣與通州人沈聲得洋六十六元初三日該女乘間逃出欲回上海不識路徑走至吳淞爲警查見段君飭傳其母夏沈氏到案具領遂得珠還合浦而買主沈松聲因人財兩失着張鳳祥交人張來閘北尋尹張氏適被此女遇見由其母一併扭案質訊屬實押候補提羽黨再行核辦 
[曹黄氏詐拐有夫婦測字先生失妻記]  
安徽人范寳山測字爲業住居租界其妻某氏前在汪姓家帮傭已被歇出今年正月間有住閘北叉袋角之揚州婦人曹黄氏至范處聲稱汪姓主人囑伊來喚　妻前往就雇范信以爲眞至前日往汪家探望始知並無前項情事故范昨扭曹黄氏至四區二分所告發轉解司法科核辦 
[賣蘿蔔媳孫失蹤媳姘人了孫今安在]  
阜寗老嫗李劉氏前日扭其媳李鄒氏及媳之姘夫王得標至四區控稱其長子李有喜去年春間携同媳婦並二孫孩來滬賣蘿蔔至今音信杳然偵知媳婦現與王姘恐子已遭謀害請求澈究經顔署長質訊之下據李鄒氏供因丈夫不安本分去年夏間因在金山縣洙涇鎭犯刦案被禁縣監婦人貧苦無依故與王姘云云並由該氏之弟鄒煥禮投案作證有李在監獄所寄之信呈案爲據奉判轉解司法科訊明核辦 
[誌謝]  
昨承商務印書館惠贈第八卷第六號（英文雜誌）曁第二卷第九號（兒童世界）各一册謝謝來函 
[青年會學生部來函]  
敬啓者本届清華留美學生計有一百餘人已經駐滬管理員曹雪賡氏訂定中國郵船公司南京號准八月十三號由滬放洋凡有各省官私費留美諸君欲附清華船同行者務請於本月十三號以前親至本部接洽俾可代定艙位工照新章規定手續辦理一切懇請刊載貴報來函門轉致各省官私費留美諸君無任感荷上海青年會學生部謹啓公布欄 
[江蘇高等檢察廳]  
批示張俠狀悉查　案旣未破獲照例祇能向原縣續催不能　然提起抗告惟據訴各節是否確情姑候傳令靖江縣查明依法究追可也此批張阿三狀悉本案准予上告此批宋又香狀悉仰候令縣迅予依法辦理此批丁進狀悉准如所請辦理此批巴杰臣狀悉姑准調卷核奪此批李寳善狀悉查再審在法律上有一定制限所請於法不合不能照准此批史忠補狀悉查豐縣上訴案件業經劃歸江蘇第一高檢分廳管轄仰經赴該應請求核辦可也此批黄錦增狀悉查豐縣上訴案件業經劃歸江蘇第一高　分聨合　仰　　該　　求核辦可也此批　標早騐　　請求　用由　及　　　悉仰　　予　用　　　還此批（以上六月四號） 
[上海地方審判廳]  
判决主文（民一庭）一件决定孫懷德輿顧似　因田價糾葛控訴一案（主文）本件控訴不合法駁回（民二庭）一件决定盧元英聲請假扣押一案（主文）本件聲請駁回聲請費歸聲請人負擔一件决定吳鳳輝訴　瑞生貨欵糾葛一案（主文）本件訴狀及反訴並准註銷訟費兩造各自負擔一件决定許善長與曹愛祥存欵糾葛一案（主文）本件訴狀准予註銷本案訟費　聲明窒碍費用歸曹愛祥負擔外餘歸許善長負擔一件决定宋象芳與松江貧兒院捐欵糾葛聲請再審一案（主文）本件聲請再審認爲合法批示一件王順興狀請勸諭原告　追救潛艱食由狀悉准子即送新普育堂醫治此批一件張維翰狀稱遠背和解請飭搬遷由狀悉仰候傳同賀秀岩來案訊辦此批一件朱靜菴狀交房契並出届據由准交此批一件倪雲來狀領洋文收條一紙由准領此批一件李元生狀交房租金由准交此批一件許福壽狀交案欵由准交此批一件艱小龍狀請訊釋由狀悉本案迭傳原告訴人訊問均經到廳何得揑同狡展希圖脱責著即將李郭氏交出完案以减訟累此批一件謝湘銘等狀領案欵由准領此批一件陳秋林狀請開導原告從寛欵由狀悉准傳原告來案訊禀此批一件黄鶴齡狀爲徐翰卿不服裁判聲明抗告一案請暫退擔保由據該民供稱不願擔保應即毋庸置議此批一件陳學科狀再函催縣恊助由據狀已悉此批一件龔狗大狀請飭　執行由狀悉　據陳阿四聲明抗告矣所請應從緩議此批（以上六月二日）判决主文（簡易庭）一件判决葛承芳訴張德林借欵斜葛一案（主文）張德林廳償還葛承芳洋二十五元葛承芳其餘之請求駁回訟費張德林負＼ 
擔五分之三葛承芳負擔五分之三一件判决葉蔭山訴李頌夫等房屋紏葛一案（主文）李頌夫應償還震和茶棧房租洋九十二元繳由葉蔭山具領李頌夫如不能償還應由余功甫負代償之貴訟費歸李頌夫余功甫負擔一件判决聞六笙與黄守成保證債務一案（主文）黄守成應給付聞六笙本洋四百元利洋七十八元訟費歸黄守成負擔（民二庭）一件决定周惠卿爲與吳鴻寳因基地斜葛不服吳縣批示抗告一案（主文）本件抗告駁回抗告費用歸抗告人負擔 
[上海地方檢察廳]  
批示陳有慶狀悉仰候送同級審判廳核禀此批王阿二狀悉仰於七日内提出理由書以便呈送高等廳核辦此批陳少儀等狀悉查此案前據卜元勝呈訴到廳業經批示不准在案事已了結所請存案之處醖毋庸議此批顧黄氏狀悉曹某如果再有滋閙情事該氏可就近報請崗　帶廳訊辦所請傳訊之處應毋庸議此批嚴錫齋狀悉候核辦此批馬志良狀悉候傳訊此批宋海金狀悉叩即來廳候訊此批葉杏盤狀悉仰該民等安分營業毋庸從旁揷訟此批俞樹生狀悉爾案不屬本廳營轄　圍如有不服仰回原縣聲請可也此批陳鍾侯狀悉本案業已起訴所聲請附帶私訴候送同級審判應核辦可也此批（以上六月五號） 
[上海縣公署]  
錢寳紀呈爲契劵受驅請求准予備案由批該民標買二十九保五圖單契係民國七年之事標買之後曾否受業承糧未據聲叙現稱方單被騙而騙取之葉光祺又已身故雖據登　聲明作廢該地有無糾葛尚不可知着將該地是否該民曾經執管何人佃種能否確指其地有無易行管業之人詳細聲復並將樣買時原領法庭證書送核此批二十七保七圖捆保吳文兩呈爲陳明下情准予退充繳銷諭戳由批二十七保七圖維字圩第三十五號孫德炎户則田一畝除築馬路外實存三分八厘由耕種完糧之裘少山捐助與普益習藝所爲業前據該所呈縣飭據該圖地保吳純甫查復地内裘少山耕種完糧頗無錯誤等語當取該地保切結存案至裘少山捐助之時曾經裘少山出立字據聲明如有轇轕由裘少山負貴並據該所將字據送縣存案何致該地保有不敢蓋戳情形殊不可解候提案查訊核辦此批所繳諭戳存 
[淞滬警察廳]  
批示一件周金桂批呈及失單均閲悉准即嚴飭本管警區及偵緝隊上緊偵查務獲贓竊解辦可也此批一件王福批呈及失單均閲悉已發交該管警區及偵緝隊認眞查緝矣仰即知照此批一件顧國安批據呈已悉查本案不屬於警察範圍廳即訴請司法衙門核辦所請押還追租之處未便照准此批一件厲自珍批呈悉准予圍時鳴警解究此批一件伏朱氏批來呈已悉案已飭科移送檢察廳毋得揑詞嘵凟此批一件樂瑞生批呈悉查本案已片送法庭訊理所請應毋庸議此批 
 
 

Page 16

 
 
   
 
 

Page 17

 
 
常識 
　　（一）投稿本增刊者其材得除衛生法制道德經濟四項外增教育科學宗教巿政雜緣問答六項共　涉攻計個人者恕不登載　　　（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛 
　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人摘指其轉錄他稿者至隔月一日（陽曆）即可向本館取酬其領酬時之署名蓋章須與投稿時同 
　　（一）問答一項專爲喜閲本增刊諸君實有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增刊得酌量增删其字句 
　　（一）投稿不登載者原稿恕不發還 
成功百訣十一版 
　　沈有乾君成功百訣茲經本館十一版每册仍收回印本銀五分外埠函購加寄費一分售書處本館營業部寄售處中華職業教育社中華書局 
常評 
[覺悟與統一] [  箴]  
　　老徐去後國民希望南北之統一者僉以爲時機純熟矣吾謂能否統一須視各方之能否眞覺悟　　將謂恢復舊國會可達統一之目的乎此須舊國會議員先有澈底之覺悟而後能製成憲法以鞏國基不然仍未解散前之狀態耳　　將謂南北協商可達統一之目的乎此須南北要人先有澈底之覺悟而後能互相諒解共濟艱難减少民生之痛苦不然仍未分裂前之狀態耳　　此外官僚政客應覺悟其一味鑽營一味挑撥之非一般軍人應覺悟其吞餉缺額擁兵自衛之非而尤在全國國民先自覺悟其放棄主權以致自受荼毒之非各方覺悟則不談統一而自統一苟尚不覺悟則雖日談統一而紛擾如故無疑也 
衛生 
[乳母之選擇] [  蘇儀貞女士]  
　　小兒出生以後生母自己哺乳是育兒之天然方法但没有母乳的時候不得已要用别的方法來代替就是採用乳母但乳母的選擇很要小心選擇固可委任醫師然自己也有應當曉得的地方茲列選擇的要點如左以供參考　　（一）身體要取其强健更要注意有無結核及癩病或其他傳染病　　（二）乳汁要取其多量　　（三）年齡以前公認最好要和生母的年齡相髣的但現在已查明没有此項必要凡在二十歲以上三十歲以下的都很好二十歲以下三十歲以上者若其身體强健也好但如太年輕的乳母恐有貪睡之虞　　（四）分娩的回數第二回分娩後的乳汁最好結婚的年齡其夫的職業及其分娩的回數幾個月的懷孕生産及從前有無流産等事亦要十分注意　　（五）分娩後的月數産後三個月的最好以前者恐有黴毒潛伏過三個月以後就可以安心但産後六個月的乳汁就不大好第二回分娩的要調查以前的小兒底健康狀態初産的有不慣養育小兒之處但第二回的已經慣於育兒可以安心　　（六）乳母的教育程度此條不是十分要緊只要看其性情和平厚道有飲酒吃烟賭錢的習慣者不宜收用　　（七）乳母的乳兒可令同來觀察其發育狀况及有無疾病授乳到何時出乳的多少授乳的時間乳母自己乳兒的大小便回數及其性質硬軟　　（八）乳母從來有無疾病所患何疾其兄弟姊妹都健否最好請醫生檢查其有無肺結核癩病心臟病黴毒脚氣等疾病　　（九）乳汁分泌的良否不能只觀乳房的外面而判定有許多瀦溜乳汁而來的須注意觸手的便很好如欲檢查乳汁只消榨乳汁放入杯内太稀薄的不大好帶青色黄色的亦不良　　（十）其他的注意檢查授乳幾點鐘以後乳兒才覺空腹檢查授乳後十時以内的大小便授乳一禮拜以後試測乳兒的體重如何若不增加就可看以後的經過又因生活變化而致乳汁分泌不良者亦有故乳母的生活可從他以前的習慣務給與他所愛好的食品呌他做適當的運動不可令其勞動過度襁褓等物的洗濯可委之要令他養成清潔的習慣在授乳前應先使洗手及拂凈乳房（不受酬） 
道德 
[西方格言（二九五）] [  謝介子選譯]  
　　願得誠勤二者爲長伴（富蘭克林）（Ｆranklin）　　靜默爲大學問之一種（意大利諺）　　一不適宜之字輒聨帶及其他（英吉利諺）　　由貧苦至榮達頗非一蹴可幾（臘丁諺）　　處極新之友與老敵均宜更愼（英吉利諺）　　急走之兎不需鞭策（意大利諺）　　凝視多斯紡織少（英吉利諺）　　後悔其值多矣（法·西諺）　　知慧能行人所思（英吉利諺）　　求富之道大抵最易招辱（都蘭思）（Ｔerence） 
法制 
[行政機關之種類及其區别] [  吳子雍]  
　　國家對於人民所施之行政行爲其經過之機關曰行政機關然行政事務甚爲複雜非設立種種機關以分掌其職務不可故行政機關大别之有官廳及公共團體二種官廳云者由國家之委任而處理國家事務之機關也公共團體則爲對於國家而擔負其公法上之義務之機關也其區别有三由性質上言之官廳乃無人格之機關公共團體則爲有人格之機關由事務上言之官廳乃爲國家之事務之機關公共團體則一方爲團體自身之事務一方又同爲國家之事務之機關若自目的上言之則官廳乃直接達到國家目的之機關公共團體則間接達到國家目的之機關由此而言其區别誠可謂顯著矣（乙種酬） 
經濟 
[贖路儲金的勸告] [  汝澤]  
　　一時喧傳的贖路儲金固已人人都知道了然知道何益必須實行方妙實行的方法就是有錢的將錢存入銀行作爲贖路基金無錢的逢人勸告以盡天職要知此乃我四萬萬同胞各人自己的事非助他人的事然勸告一事欲使人樂從亦非易易茲將余對於親友勸告的綱目錄之如下以資參考　　（一）贖路儲金並非捐欵的性質世人每遇捐欵輒掉頭不顧雖言者鑿鑿而聽者不過耳邊風故當吾人勸告的時候第一須申明並非捐欵的性質　　（二）贖路儲金爲極有利益的投資一般資本家每因事業之無把握即不肯投資今以膠濟路收入之豐並將來辦事人員的可靠一一爲之陳説使其獲益之念油然而生　　（三）不以儲金額之大小而分高下有一種人心中很贊成但因自己力量的不足不能儲大宗欵項若爲數過小又恐人訕笑遂　而不儲此實大謬不然我國人口四萬萬每人儲銀一角即有四千萬元吾人苟各盡己力雖一角與萬元何異（乙種酬） 
 
[文明國家的行為]  
[商業問題之研究（續）] [  吳東初]  
　　零購學（二十四）貨物種類（二）非著名商標昨論著名商標即廣告極盛之商標傳播所及幾於全國聞名其初人或不十分相信繼則但言其名卽付其價買客向店中指名購買以故零售店無不樂爲經售茲吾又提起一種非著名商標之貨品銷路未有如前之暢第進貨人若能加以研究亦正可利用之以達營業之目的也　　進貨人於非著名之商標不僅在知其貨品之著名與否要當於其不著名之理由詳細調查明白始本身得有把握按非著名商標之貨品吾已言有由於貨質不佳者亦有貨質素美而因製造家不用廣告之效力或缺乏經費而未用廣告以致巿上不知其貨之名若果貨品之本質不良固無討論之餘地設因未經廣告而巿上不知其名則進貨人當爲之注意也　　何以言之吾於上章不嘗言非著名商標之貨物廠家行家一家願意遷就所有待遇條件亦必格外優渥乎今其所出貨品旣質地佳美商店大可爲之推銷而從中即可多獲利益然進貨人苟非具有一種極精細之眼光則不足與言及此大抵貨品之銷路全恃人力所爲誠有價廉物美之貨品雖商標尚未著名又何愁不能代爲推廣而由本店經售之乎　　不過斯事亦在於零售店向來之名譽若本店信用素著經售一種商品不啻擔保其商品之十分可靠買客對於該店之其他貨品旣完全信用習於購買則於新增貨品自必願意試購即一時未爲買客所需要而該店不妨用直接或間接方法以造成其需要第素無信用之商店對於買客似無擔保之價值故所經售之貨品除一二全國著名之貨物外對於新進之貨無人敢嘗試也於是知店中之擔任進貨之責任者當先審察己店所處之地位與歷來之聲譽而後再定非著名貨品之應購與否可也 
科學 
[電影機之發明] [  錢樹玉譯]  
　　電影機器原發明於英人愛德華摩柏鋭巨（ＥadweardMuybridge）伊於一千八百七十二年至美國舊金山省（Ｃalifornia）先從事於普通攝影之事業以測量太平洋海岸厥後得有活動攝影之法彼時僅因考察馬於疾馳時是否四足懸空發現於一極短時間内特爲一種理論之試驗耳後於本薛文義大學（UniversityofPonnsylvania）發明一種極精美之技術室專爲應用於活動攝影而設於是鳥獸及人類一切動作間咸爲之試驗攝影不下有數千張之多此種攝影遂告成功矣至影戲園之創始大槪在一千八百九十三年實行在芝加哥舉行之哥侖布博覽會（ＣolumbianExpositionbeldinChicago）此爲世界最初電影之發明也（乙種酬） 
雜錄 
[學校中儲欵贖路之意見] [  楓江]  
　　膠濟鐵路淪於日人之手已有年矣自太會開幕經英美兩國之恊助華會代表之力爭始有備欵贖回之結果雖未完全勝利然弱國之外交其成績可謂不惡備欵之數日金三千萬元槪由國民擔任學生亦國民一份子對於贖路一事當稍負責任也惟事屬創舉有可注意者數端茲列舉如下一學校中宜將儲欵贖路之理由油印若干份分發學生家庭　　一教師對於學生宜詳述膠濟鐵路交涉之經過俾學生曉然於利利害之所在　　一儲金須出於學生之自動無事勉强　　一儲金之欵須使學生節餅餌之資充之不得向家庭另有需索　　一各級儲金數每週宜揭示一次編造統計表以資比較　　一個人儲欵最多宜特别奬勵一級儲欵最多宜用團體奬勵以昭激勸（乙種酬） 
 
 

Page 18

 
 
   
 
