# 1920 - 108 - 4916945

 

Page 1

 
 
   
 
 

Page 2

 
 
   
 
 

Page 3

 
 
時評 
[眞實與運動（冷）]  
　　近年以來中國政界之所謂運動者大抵挾虚僞欺騙之術以求一時之利用而已故運動之方愈多而不久而爲人厭惡棄絕也愈甚此無他此皆不以眞實之法運動故也 
　　夫運動必欲人聽從欲人聽從必使人信仰苟不眞實即一時雖或見效而日後必將易信仰而爲非議此必然之勢也故運動之名詞至今幾成爲不眞實之代名者深可慨也 
　　雖然運動者進化之原也苟能以眞實爲運動之基礎言不苟言行無僞行則愈久而人之信仰愈深聽從愈衆一時之效雖未必急成而日後之善果終必不負是亦殆爲運動改造之謂歟 
[命令]  
　　四月二十一日大總統令陸軍總長靳雲鵬呈請任命魏斌爲暫編浙江陸軍第二師步兵第六團中校團附陳啓之爲少校團附方策爲步兵第七團中校團附張健爲少校團附趙南爲第二營營長錢宗澤爲步兵第四旅少校副官均照准此令 
　　又令盧上達施美德均給予三等嘉禾章此令 
[專電一]  
　　北京電各校長對罷課事由王家駒赴部報告謂事前絕未聞知但意見亦不一致現無請願講演等行動僅公呈政府論列魯閩協定三案請廢協定宣布魯案方針 
　　北京電日人消息日使昨接彼外務省訓令謂德約已實行德已將關於山東之文書交來希卽依據條約向中政府督促進行交涉聞日使擬日内再催外部回答 
（二十四日下午一鐘） 
　　北京電外次陳籙今訪日使催議閩案（二十四日下午二鐘） 
　　北京電東京電莊景珂與日外部會見催詢閩案日允續商陳籙與日使會見卽據此（二十四日下午三鐘） 
　　北京電顧維鈞報告英德意三國會議並許巴爾幹及亞得列海關係各小國參加内容極關重要對德約執行或將來有何變更均將於此取决（二十四日下午三鐘） 
　　北京電段對人論學潮謂當聽其自起自落勿往勸導惹及學生要挾（二十四日下午二鐘） 
　　北京電和議因各種牽掣近轉停頓僅各省空電促和（二十四日下午三鐘） 
　　北京電昨申刻居仁堂各要人密商和局外交及學潮對十一省電促和事可允（二十四日下午二鐘） 
　　北京電拉門德定勘日出京 
（二十四日下午二鐘） 
　　北京電派駐丹曹代辦兼理俄事（二十四日下午二鐘） 
　　北京電中東路各國欠欵依美金計美二十五萬日一六九萬英十萬零八百德三十六萬意七千華十四萬四千餘鮑主我國先交（二十四日下午二鐘） 
　　北京電奉張電告許軍决分駐寗羗興平潼關三地（二十四日下午二鐘） 
　　北京電新督電謂俄舊黨中有華人五百已令交械卽予收容 
（二十四日下午二鐘） 
　　北京電吉鮑電自到哈後取消東路俄機關布置路警均已就緒關於東路收去欵項用人行政等亦經貴卿以總董名義提會議决次第進行旬日間開會六七次所有霍氏缺俄董皮綿巳允擔任並擧王景春爲帮坐辦兪人鳳爲公司會辦機務車務二處亦已派專門人員加入（二十三日下午三鐘） 
　　北京電鮑電東路布置就緒惟軍事尚須與張使會商貴卿現患目疾定馬日由哈赴奉與張會商順道延醫調治（二十三日下午三鐘） 
　　北京電港商梁偉唐等通電滇桂交鬨桂軍近逼新興直抵河頭天堂内外各地請諸公係念災黎設法維持（二十四日下午三鐘） 
　　北京電魯田中玉等陜陳樹藩等覆願電渴望和平共挽危機 
（二十四日下午三鐘） 
 
 

Page 4

 
 
   
 
 

Page 5

 
 
   
 
 

Page 6

 
 
[專電二]  
　　香港電派蔣尊簋查閩南事 
（二十四日下午四鐘） 
　　香港衆院推陳鴻鈞主席 
（二十四日下午四鐘） 
　　香港電留粤國會議員原擬組非常議會維持國會由非常議會提修軍府大綱維持軍府伍與各議員雖離粤大局可不受影響惟聞陸榮廷昨有來電大反對已無成立望（二十四日下午四鐘） 
[各通信社電]  
　　北京電香港梁偉唐等電滇桂交鬨桂軍不按紀律殘酷人民粤境新興各屬瘡痍滿目籲懇亟施拯救迫切待命 
　　北京電聞崴埠確電日内盛傳某國將召俄皇之弟來崴復辟將自治政府推倒組謝氏政府又某國與俄密議將滿蒙權利讓與爲退兵交换條件 
　　北京電倫敦皓電日英同盟展期大致就緒惟各界仍多特反對（以上二十四日） 
　　以上中華通信社電 
　　北京電徐派人與段商和議辦法段不贊成各個謀和主由滬會解决 
　　北京電院以京學生鼓吹罷市恐外省有同樣舉動特通電各省預防 
　　北京電曹錕電學潮突起動踰範圍必擾亂秩序妨害治安請嚴重取締 
　　北京電各校教職員不贊成罷課將總辭職張印滔等又通電反對罷課教部令各校長赴部會議 
　　北京電財部擬答兩院質問書否認鐵路統一政策謂拉門德來華專爲調查經濟狀况并無投資意不日即由院咨復 
　　北京電財部將集京内外財政人員開會討論全國經濟調劑方法 
　　北京電吳佩孚仍請撤兵政府以南軍有圖湘之說决不允撤巳撥餉四十四萬元交曹錕轉發 
　　北京電外界消息日决進攻阿穆爾預料日俄將有激戰東亞從此多事 
　　北京電徐樹錚俟女活佛印製成即赴庫定五月杪召集蒙旗王公在庫會議 
　　北京電勸業會總裁又有梁啓超說 
　　北京電田中玉有與趙倜對調消息一說張懷芝將復魯督任 
　　北京電本府有密件尊送丁乃楊令轉陸榮廷據聞内容爲徐陸交换之意見（以上二十四日） 
　　香港電留粤議員聞舊會將在滬開會有人主張全體赴滬惟政系不贊成尚擬設法挽回（二十四日）以上中孚通信社電 
[公電]  
　　廣東孫光庭通電（一）各報館轉兩院同人均鑒篠日開兩院聯合會議决兩事一電請離粤同人速行返粤並推二三人到滬說明粤中維持國會情形二通電聲明三議長擅離職守後所有個人言論行動未經兩院公决者一律無效除通電宣言外務請離粤同人早日來歸以維大局而竟護法全功無任盼禱孫光庭等篠印（二）本日開兩院聯合會議决發布宣言文曰自林森吳景　褚輔成等擅離職守後曾於麻日開會議决公推孫議員光庭爲參議院主席代行議長職權並理衆議院事務業經電告台端計邀鑒察查西南護法四載於兹召集國會組織軍府原以伸大義於天下留人間之正氣故在北庭未就範以前護法區域之外無國會亦無政府大法所在日月爲昭近查林森等妄倡國會移滬之說同人等祇知廣州之國會與軍府爲護法中樞及民國正統之所在議長離職他去不過分子之去留與國會及軍府毫無影響况上海爲北庭勢力範圍藉國仇爲保護啓西南之内訌變節取奪貽羞中外同人心實痛之特於本日議决林森吳景濂褚輔成等旣已離去職守則無論其在何地方用何名義凡未經國會議决者一切文電概屬無效謹此宣言咸使聞知參議院衆議院篠等語諸公護法救國艱苦備嘗若任令破壞於一二奸人之手使西南用兵數年大業無成天下其謂我何書曰與治同道罔不興與亂同事罔不亡惟望諸公對於林吳褚等非法行動一致否認以定名分而維大局無任禱盼參議院主席代行議長職權兼理衆議院事務孫光庭叩篠 
　　蘇議員贊同合併制憲之通電北京大總統國務院廣州軍政府上海南北和議總代表各督軍省長各省議會公鑒讀浙江盧督軍歌電曁湖南張督軍青電均議由新舊國會各選出若干人協組憲法委員會擇地先制憲法其他問題屬諸善後由南北依此方針速開和議等語兩公解决時局辦法光明公正樹深等欽佩曷勝查滬會成立以來中經久輟其最大原因則以法律問題無適當解决之法以致和會本身成死蛇掛樹之形長此以往内政益棼外侮彌迫收拾旣苦於無術坐視又覺其不安得兩公先後之名言誠根本調和之善策伏祈我當局我同仁體念時艱一致贊助俾樽俎有重開之日統一有促進之時家國前途實利賴之敢佈腹心幸賜鑒照江蘇省議會議員于樹深梁鴻卓黄申錫胡允恭霍仁泰楊霖周積偉王詠梅葉理封章紀綱叩敬 
世界路透電 
[桑里摩大會與和約]  
　　二十一日巴黎電桑里摩大會目下最注重者爲德國問題與德國縮減軍備問題法人各界之意各國所簽定之和約理當實行如有所修正法國最受損失且將來之危險法國首當其衝故應有首先發言之權今一切計畫與議定書以及外交文件均未能使和約條件一一履行德國兵力遠出其名分所應有者德國今且訓練所謂義勇隊與警隊藏匿軍械子彈僅將魯爾所産煤斤一小部分運濟法國甚至對於財政債務顯不欲設法籌還法國堅持以軍隊威逼之主義聞法總理在桑里摩於德國如仍倔强各國應否進兵一節仍不允聽命於各國最後之决議 
　　二十二日桑里摩電高等議會今日聆陸海家專家陳述管理韃靼海峽與博斯波魯斯海峽之意見並贊成於對土和約中加入此欵高等議會繼乃審查高加索現局 
　　二十日桑里摩電今晚公報云高等議會與協約國海陸軍大將今日繼續討論土耳其軍事問題與阿米尼亞問題希相維尼齊洛斯氏曾陳述意見 
　　二十一日巴黎電衆院外交股員會通過决議案宣布法國决計必使德國縮減軍備以保世界和局並要求政府應堅主忠誠厲行凡爾塞和約 
　　二十一日華盛頓電駐羅馬美國大使奉命以政府參觀員之資格參與桑里摩大會但不得與聞一切討論 
　　二十一日巴黎電德代表團以牒文三通致和會（一）請許於中立區域維持一定數額之軍隊以代上年八月條約中所規定之隊伍並增加砲兵兩中隊合成十一中隊（二）請許將德國常備軍由十萬人增至二十萬人内含飛機隊及重砲隊（三）宣布已命德國各邦實行協約國關於解散國民衛軍之志願 
　　二十二日桑里摩電德國已致牒高等議會請准增加德國軍力至二十萬人謂德政府軍力不敷彈壓激烈派所煽成之變亂而恢復秩序文内指陳德國境内發生過激黨革命之危險並稱德國軍力不足與協約國有損無益因德政府將不能履行和約經濟條文也縮小軍力旣有危機而增多軍隊至二十萬人無可用以攻擊他國之虞當德國大局未奠定以前德軍減至十萬人之條文宜展緩實施今軍隊裁留未定軍心頗覺動摇故此問題宜即解决否則其影響及於德國與歐洲者實非淺鮮德政府之意此二十萬人之陸軍當以步兵十二師騎兵三師組合之步兵每師當有重兵三中隊全軍中共有飛行兵八隊 
　　二十二日倫敦電財政大臣張伯倫氏今日在下議院答覆質問謂渠不知協約國對於德國賠欵問題有示弱情事今無理由可謂德國無力繳欵波拉勞氏稱近有人向國際聯盟會提議立約禁用黑兵於歐洲此議英政府不願與聞英政府亦未因此事向法國交涉蓋批評與國之行動非英政府或下議院之職務也波拉勞氏又稱桑里摩會議當可解决德國戰事罪犯問題英國所拘留之戰事罪犯現皆未開釋 
　　二十日羅馬電半官文告否認和會已起頓挫之謡言謂和會進行甚爲順利此項謡言大約志在滅小意國在外國證券之信用云 
[各國近事記]  
　　二十日紐哇倫斯電前美國秘密調查員某氏由瓜特瑪拉來電云加白里拉總統已由當道宣布爲瘋漢現爲待審之囚徒加氏軍隊砲轟京城之際英美使署中砲彈多枚 
　　二十一日倫敦電泰晤士報得悉法國前總理班勒凡氏定於九月間由華回國 
　　二十一日倫敦電愛爾蘭政府宣稱待審之政治犯嗣後將予以特别優待如另備拘留室許在獄中自由行動及與其他政治犯談話之類 
　　二十一日倫敦電今日午後下院質問時波拉勞氏稱俄國代表現在丹麥京城巳與高等經濟議會開初步之磋商但俄代表所提出之某種大綱問題須俟協約國考慮故磋商停頓英政府拒絕里特維諾夫氏隨代表赴英一事亦在俄代表所提出問題内 
　　二十二日倫敦電英國商會聯合會今日通過議案請政府轉諭僱工者公會與各業聯合會暫時展長工作時間以補足産額之乏缺庶可多得輸出品而保持海内英幣之價格又通過一議案聲明工時如再減縮則國家商業將受無可補救之損害 
太平洋路透電 
[日人之俄黨人談話]  
　　二十一日大阪電每日新聞今日載有甫由莫斯科歸來之特别訪員富士氏紀俄國内狀之文富士氏經種種困難稽延多時始得入俄渠自里伐爾乘勞農會專車赴莫斯科於四月七日行抵該處至則見人民之心理大變工人兵士與夫婦孺均有活潑勇傲之氣象往日窮漢嫉妬富人之奴性無復存在中等社會之排場甚爲稀罕勞心之輩顯已放棄其反革命之希望富士氏謂俄國内狀漸見進步已呈蘇生之態内戰巳止窒扶斯疫症漸見減少惟饑病與經濟騷亂仍未消滅外交部東方科主任伏蘇桑斯科氏語富士氏曰君於日兵砲轟伯力與尼古萊夫斯克時抵此殊屬不幸俄員以近今招待阿富汗專使之館居富士氏館内陳設異常華麗是時莫斯科適有二重要大會開會一爲廣義派北部大會一爲工團大會前者有共産黨會員六十萬人實爲勞農權力之靈魂後者有職工三百萬人實爲勞農政府之主體富士氏謂曾聞列寗氏言及俄國經濟之墮落良由運輸失其秩序之故列寗氏又稱今欲解决此項困難惟有施行以軍法部勒　工及强迫工作類之儼峻計畫今非利用資本家之專門技藝則整理實業不能收效故將廣用專門人材富士氏謂列寗之權力俄國一致服從無有異議富士氏紀文之結語促請日本速與勞農制之俄國和好通商勞農政府現方籌商一種俄日經濟協約計畫擬以商業優先權給予日本云 
[日俄衝突之息爭條件]  
　　二十三日東京電陸軍省今晚發表公報如下俄日代表於四月十七日在海參崴開始談判日本代表初以四月四日海參崴之事端歸咎於俄人俄代表請將責任問題留待後日考慮四月十八日俄代表提出條件如下（一）日本於談判將來協定以前應承認以四月四日以前之狀况爲將來行動之基礎並應承認以前兩國致府商允各條件之有效（二）日軍不得干涉俄國之内務（三）日軍應開釋俄俘交還所佔俄軍之營壘（四）日軍應交還本日以前所佔之各項産業（五）日軍應撤退電局鐵路衛隊僅留使政府可以恢復必要職務之兵隊（六）日軍應將所奪之物交還俄員四月十九日日代表提出下列之要求（一）無論何黨之俄國武裝兵隊應由下列各區撤退（日軍所佔區域周圍三十基羅邁當烏蘇里鐵路東南二面三十基羅邁當鐵路西面之中俄邊界蘇城支路盡端及西面三十基羅邁當煤礦所用之小鐵路亦在内）（二）上述境内之治安秩序應由俄國警務員擔任維持（三）上述境内之俄國軍艦船隻軍械子彈工廠營壘應暫由日軍保管（四）上述境内之運輸與交通應儘速恢復日軍願予以必要之助力（五）上述條件應儘速實行如有必要可由雙方舉派聯合委員會監視條件妥當履行（六）舉派委員會擇日開大會討論條約之詳欵談判進行情形因應俄員之請迄未發表但俄報巳於談判進行之際公布日本之條件故日政府决議宣布此舉之眞相 
[日本市面之近情]  
　　二十三日大阪電大阪股票取引所仍未開門理事長現擬向日本國家銀行商借巨欵以維持之棉紗市面墮落現引起全國紡織界之恐慌織業中心點多有布廠暫時停閉之報告不獨棉業如此卽絲業亦大受影響如西京著名之織錦廠亦將於五月一日起暫停工作雖反對政府者於將來之選舉中未必竟獲勝利然目前之經濟恐慌實予政府黨以嚴重之打擊雙方選舉運動費平均計之每一候選人須用五萬元今因股票低落運動費致無着落故政府黨與反對黨之候選人多已退縮不復競爭他如日用必需品如米魚疏菜等之零售價格亦復低賤一般貧民與勞工社會極爲欣慰甚歡迎此種機會而對於政府維持市面之舉動則反對甚力觀於今日大阪報紙之論調卽可知輿論趨向之一斑每日新聞云投機家之破産僞公司之解散因戰爭而發財者之傾覆與市面之墜落胥不足使人悲觀蓋日本實業終將益臻穩健也暫時粉飾市面之計畫未可贊同如眞至最惡劣之境則唯有停止兌現而巳 
　　二十四日東京電陸軍省稱爲保護尼古萊夫斯克及北庫頁島日僑起見日兵一支隊於四月十九日出發由軍艦兩艘護送已於二十二日清晨抵亞力山大羅夫斯基日兵當即登岸不獨未遇抵拒且有過激黨在登岸處執白旗相迎北庫頁島日僑皆無恙多數現已暫居軍艦 
[南北近事記]  
　　二十三日北京電半官消息謂中政府將委託班勒凡氏協助籌備中國博覽會事 
　　二十三日北京電今日有飛機一架自京赴津在距津五哩處因機損被迫降落當卽修理旋於推動之際輪陷泥淖中致推動器觸地機乃損毁飛行者與其乘客均無恙 
　　二十三日北京電北京大學校長蔡元培因京學生罷課復上書辭職北大學學生罷課迄今僅有百分之六十明日將續開會議解决他校之態度 
　　二十三日北京電此間得悉陳炯明在漳州設立一會公然主張過激主義且謂中國人民如不步俄國同胞之後塵則失其對於人類之責任該會主張取銷婚制與私人財産 
　　二十三日北京電關於粤漢鐵路借欵英金六百萬鎊之談判巳生頓挫當中國對德奥宣戰之際該借欵德國之一部分約占全數四分之一經中政府宣布作廢今悉此項債券現於歐洲數京城轉售德人所有者爲數甚微中政府堅主應將此項債券作廢由德國賠償損失 
　　二十四日廣州電意飛行家瑪西羅與佛拉林二人决定如氣候適當即於二十五日午前啓程飛往福州 
國内要聞 
[北京通信（吹萬）]  
　　北京大罷課之各面觀 
　　北京此次之大罷課在形式上雖似爲出人意表而其實則醖釀已久所以未即日實行者實由於北大方面反對之故北大之反對非北大全體學生反對迺前次赴滬代表張國夀康白情羅家倫等之反對因以及其感情最密切之幹事會中人外間各主張罷課之學生所持以攻擊張康羅諸人者大都謂其在滬與滬學生會失和故竭力反對滬會主張以洩憤然據記者所知則此或未必爲眞因蓋羅康等爲最愛護北大校長之人蔡子民對此次罷課頗不贊成曾聲言如果學生實行罷課彼惟有辭職以去羅康張等以罷課之功未見而先須犧牲一全體同學愛戴之校長故竭力設法破壞罷課星期一晚北大理科所開學生聯合會議罷課而無成者實伊等竭力運動之力也是晚之會贊成暫不罷課者以北大爲領袖贊成罷課者以高師爲領袖同意於高師者十一校同意於北大者八校中立者三校然以代表到會者之人數有多少故北大卒以九校十八代表壓倒高師側十二校十七代表而通過暫不罷課案主張罷課之學校代表以是日到會人數較少因致原居多數側之主張失敗當然不能甘遂連日運動各學校内部主張罷課各不贊成罷課之學校中以是復聞罷課罷課之聲浪即主張不罷課最力之北大其壁間亦滿佈主張罷課之印刷品兹錄在北大寄宿舍所得之一種如下「同學現在非罷課不可了你看直接交涉還不表示眞意福建問題還成懸案京津代表尚不釋出凡此種種在在不能滿足吾人之希望就說京津代表呢試問他們數十人有什麽罪他們爲了什麽民國約法說什麽新刑律說什麽即大清律亦有凡逮捕者須於三日内審問之規定現在我們代表拘留在法庭巳經有數月了他們的犯罪成立要件毫無宣布照此看來政府是否成立刑律三百四十六條之擅捕罪這且不說日後史家自有公論但是我們的代表在獄中備嘗難苦而我們還安心上課天下是否有此理况且目下政府以爲我們學生團體涣散意見不合不能爲了所以把京津代表硬指有罪加重處分這並非特懲他們代表明明是示威天下日後可以達其賣國之目的假若我們再没有一種表示我敢說以後什麽事都幹不了了您還想說自由呵打破强權呵什麽無政府主義呵克魯泡金呵馬克司呵易卜生呵都不讓你說了他不過以京津代表爲嘗試集看你們反對不反對他再相機行事那可糟了我們今天趕快把罷課案通過全國一致爭外交救代表恢復集會出版等自由我們這時候若還有人說罷課尚非其時者必是凉血動物罷課罷課快快快」（外此尚有辨羅康等謂上海學生受南政府賄五十萬不合理之帖等則爲筆書而非印刷品）此揭帖於二十一日晨間發見於北大各寄宿舍及公寓中者爲此者之决非一二人可以斷言北大多數學生實大受此揭帖之激動高師代表兪勁與法專代表見各校接洽已有端倪遂於是日下午三時突然召集學生聯合會緊急會議到者二十六校由高師劉慶平主席各校代表對於北大頗多微辭北大代表見形勢不佳聲明絕對服從多數遂以罷課付表决贊成者二十三校反對者一中學工校無表决權北大服從多數幾全體通過决二十二日實行中大代表瞿君復提出對張印滔等電聲明係揑造學生會名義全體贊成通過遂散會是日晚八時許赴滬代表周炳琳由滬回京外傳是日緊急會議係周君所召集者實訛也 
　　二十二日農北大開全體學生大會於法科先由代表報告聯合會通過案徵求全體同學同意次由周炳琳報告滬會情狀謂此全國大罷課案本北京學生會所提出今總會旣已通過而京校迺自拒絕實行出爾反爾大足失信近滬會同人多謂京學生無能力存觀望幸勿爲所笑云云當時贊成罷課者雖多而反對者實亦不乏其人以宋孔顯反對爲最力發言亦最多其始同學尚靜聽之至後因其執持不巳便共呼之下宋遂高呼不贊成罷課者退席己遂啓户出無一從之者迺以即日罷課付表决不贊成者僅二十餘人居百分之一强遂通過前次罷課時曾定有維持辦法數條（一）同學不得回家組織糾察部以糾察之免致同學散歸（二）派糾察赴各車站防同學私歸（三）同學於罷課内不得赴游冶之所或看戲（四）同學當加入幹事部辦事（五）責成各同鄉會調查現在留京人數如有中途離京者由同鄉會負責是日罷課案旣通過復有人重提前議遂决徵集新幹事員以增加幹事部之力量遂散會幹事部立即發出即日罷課及徵集新幹事之布告其餘各與二十一日會議之學校亦皆於二十二上午開會報告下午罷課女學方面向以女高師爲領袖别有所謂女界聯合會者向亦與各男校取一致行動自前次學生自首女高師代表提出反對案謂自己不認有罪不當自首復提全體請願釋放無辜被拘之四十學生案學生聯合會各代表否决之女高師代表力言各校舉代表自首徒足間接證明在獄者之爲代表未之從卒歸失敗自是女高師代表遂不出席學生聯合會二十二日下午女高師聞各校罷課之訊因召集各女校代表於下午四時開女界聯合會議罷課事有主與男校一致行動者女高師代表力言不可謂罷課非特不足達愛國之目的且足使教育大破産蓋罷課而後學生多各散歸教育即從此停滯又加學生與政府相持不下恢復之望更憂乎其難湘省天津卽其先例女學情形與男校更不相同一旦停課則同學多半爲家族召回反不如開課時之得會集一處以謀公衆利益也衆拍手贊成付表决全體贊成不罷課五時四十餘分散會 
　　北京言論界最有勢力者爲益世與晨報益世報銷數倍於晨報然在學界方面其銷數實不逮晨報此次罷課羅家倫反對甚力羅本與晨報有關係晨報記者陳達材等在北大時又本爲接近新潮系之人故晨報此次反對罷課益世報編輯主任成舍我爲北大中國文學門學生近於國故系羅恐其以贊成罷課結多數學生歡心日以電話勸令作文反對罷課成不允請彼自作爲之具名發表羅復不欲二十二日晨報對於益世遂施攻擊一面謂北京學生之罷課運動係根據益世報之新聞者一面復大書上海學潮十九日確已平息之訊是日羅見舍我時且謂彼闖了大禍以罷課之禍根歸之成然二十二晨周炳琳在北大報告則謂十九日伊尚在滬滬潮正盛且云京學生會如有另組學生總會之魄力則反對滬會之舉亦可否則宜與和衷共濟取一致態度宣言罷課云云因是晨報在學生方面之信用遂不如前高師學生張印滔法政學生吳孟義復揑五千餘人名義在國民通信社發表反對罷課之通電仍以羅等所言滬學生會受南方賄賂五十萬爲根據以軍府之貧而能有五十萬元以賄學生其爲可信與否固不待辨也 
　　教育部於下午聞訊後即電各學校詢問究竟余於下午三時謁蔡子民詢其主張時教育部之電話適至詢以教部主張則云尚須開會討論至晚十時以電話詢教部 
 
 

Page 7

 
 
同鄉則云會議結果先令各學校校長設法勸告疏通謂要求事可由部代請一面請警廳注意學生行動恐其勸令商家與表同情各校長現亦擬出爲調人北大蔡校長則更以去留爭之然恐難收速效也當局對於此舉認爲學生但爭外交而不及内政故尚無吹毛求疵之意惟倉卒之間尚無辦法學生會方面亦擬發一罷課宣言專重外交救同學不過用作附帶條件之一大意已决定尚未脱稿二十三晨當可印就矣 
[京學界罷課之别報]  
　　北京中等以上各校業於昨日（二十二）上午一律罷課先是京中各校接上海總會來電迭開會議均因意見不一迄未决定前日（二十一）下午四時又由高等師範臨時假某地召集會議到者計有中等以上二十六校之代表表决時贊成罷課者二十三校其他三校一爲某中學不贊成罷課其一爲高工因該校代表聲明本校以反對校長風潮早已停課此次可無庸加入表决又一校則因本校學生贊成反對各居半數事實上不便加入表决然結果共有二十三校之贊成遂以多數决定罷課即發出通電其文云上海各報館轉全國各界公鑒敝處已自本月二十二起實行罷課特此奉聞云云昨日上午各校學生均有會議商定善後辦法約分三種（一）罷課後不准無故離京如有正當事故須經各本校幹事部之允許否則以曠課論（二）如無故離京則加以一種名譽上之制裁（三）各省舉委員二人擔任調查事宜又前晚學生議决罷課時女校未派代表到會故昨晨各女校依然上課迨得信後隨於下午二時假女界聯合會討論應否一致行動其結果亦以多數趨向决定罷課至教育部方面事前毫無所聞昨驟得罷課消息猶在疑信參半一面派員分赴各校實地勘查一面用電話詢問各校長有無其事迄昨日下午五時止尚在請各校長勸導之中一言以蔽之無辦法而已各校長因此次罷課風潮來勢較爲擴大未易收拾有相約辭職之說但是否果行尚難斷定又聞罷案通過後反對罷課之一派仍不以爲然某派之國民通訊社且并爲傳布張印滔等自稱五千餘人反對罷課之通電據公言報所載該電如下此次上海學生會無故通過罷課案名曰全國實止二三省而二三省中又未一致甚至一校之中猶分兩派者足見非全國學生之意而以五十萬元之欵卽賣去十數萬之同學喪心病狂寗有人格北京少數學子尤而和之誠不知其何故生等概未與聞用特宣告海内北京高師學生張印滔法政學生吳孟義等五千餘人叩 
[南北進行和議之内幕譚]  
　　北京某通信社消息南北和議聲浪近日益高惟其内容進行則甚複雜昨晤某君談及各方面謀和之内幕及前途之趨勢頗爲明瞭據云欲知今日和議之内容須先明西南之派别現雙方之進行者其大部可分爲三派（一）陸榮廷挾有兩廣之地盤謀與中央單獨接洽（二）岑派之政學會與八省聯盟之携手（三）益友社分子林森吳景濂褚輔成等則與北方總代表王揖唐在上海方面開始活動以上三派均經開始接洽此外有醖而未發之三派（一）唐繼堯現正觀察趨勢以爲投機之舉（二）林葆懌之海軍一部現尚無所附麗（三）熊克武與中央微有通欵謀和之進行不外乎以上各派今應宜觀察者即在以何派進行爲最順利耳外間皆以爲岑陸本屬一派不知二人早巳分離不過此次滇桂戰事暫告平息岑陸益不能相容西南内部之分裂如斯以後斷無結合之一日故不得不自爲謀此各派單獨接洽之原因也今自其勢力比較言之益友社等所恃者僅有舊議員之一部然纍纍奔走無地能容在滬開會巳不容於滬當局在滇開會則以交通困難經費支絀事實上斷難做到故表面上仍唱高調暗中則與北方某政團秘密結合外間所傳之總代表密約不爲無因也政學會與十一省聯盟意見尚屬接近然内容亦甚複雜不易佔著先鞭故觀察時勢終以陸榮廷之一途爲較順利聞政府現巳擬定謀和之步驟大約可分爲三（一）先謀岑陸兩方之接洽（二）聯結熊克武（三）收回林保懌之海軍三步若均成功則滇黔自不能不就範現所接洽者皆爲此事至上海和會早已失其運用不啻無形取消蓋時至今日已無該項會議形式之必要也又前日報載上海雙方代表之密約一事唐王業經否認此爲照例文章據深知内幕者云該約係雙方精通法律著名之某某分代表所擬訂經總代表之承認呈報政府以内中有解决外交一項某軍府首領頗爲不滿當即致電上海詰責近聞巳有復電到京聲述非其本意並謂無論如何定本我公之初旨等語則此事之眞想如何亦可推想而得矣 
[京華短簡]  
　　昨日閣議重要議案有六（一）江浙太湖水利督辦錢能訓以工程重要亟待進行請由財部借撥五十萬元俾得著手興辦討論結果以國庫空虚無從墊付仍照前議由地方籌欵辦理（二）平政院因遷移院署（該署讓給經濟調查局遷往舊翰林院）請撥欵八千元充作遷移及修理各費結果照准（三）陜督陳樹藩來電以奉軍許蘭洲一旅移駐華隂大荔一帶認爲不合請嚴電阻止討論結果仍令許旅將所部調回興平原防以免爭議（四）駐閩浙軍潘國綱所部電請撤防案討論結果准其撤回浙省由參陸部轉電遵照（五）外部提出西伯利亞聯軍艦隊總司令來華請撥招待費俾資籌辦一切結果照原案通過由財部核撥此外關於學界罷課風潮討論甚久内容未詳十二時散會由田文烈赴府報告 
　　據外交界消息福州事件現時中日兩方面將無再開談判之望因日人方面謂非中國先向日本謝罪則日本絕對不能商酌中國提出之要求向中國謝罪日人意見謂以日本而向一種弱國如中國者而謝罪實爲無意識并謂福州事件由中國人排日而發生中國官吏不能禁止應向日本謝罪故福州事件兩方皆非應互相謝罪由此觀之中國雖有嚴重之抗議中日兩方面之談判將無期擱置云 
　　西藏問題完全停頓殊無繼續開議之機會惟近據各方情報藏番頗形蠢動英國方面報紙屢載我國又將有派兵入藏平亂之舉英公使艾斯敦氏因於前日（二十一）下午三時赴外部謁見陳次長時談及此事並謂在藏案停頓期内總希望貴國政府訓令川邊各軍官切勿派兵入藏倘或西藏發生兵事於貴國多有不利我（英使自稱）亦當即懇勸西藏方面鎭靜安處勿再滋事將來貴國政府與西藏互相諒解必能和好如初而得圓滿之結果云云陳次長當答稱五族共和西藏本爲一體彼方有何意見儘可向政府直接陳述政府當無不一視同仁現在並無派兵入藏之舉亦並無此意幸勿輕信浮言云云 
　　司法當局對於自首學生决議好言勸慰絕不收受故對於祁大鵬等屢次請求一併拘辦均批駁不准各校學生亦自第三次自首後近日並無前往自首者被押諸學生自上星期經地方庭預審一次亦復擱置多日至昨日下午地方廳又派司法警察多名赴學生看守所將學生等分二起提廳訊問每起二十人訊畢即行送回聞仍係推事一人審問大約預審手續即於此完全終結不日當公開審理矣 
[豫學生罷課遊行紀（一介）]  
　　開封自舊曆年關以來雖風鶴頻驚各校仍照常上課詎政潮甫靜學潮又作河南學生聯合會突於十七日接到上海來電即於次日開緊急會議决定自十九日起一體罷課各校並於是日在第一師校操場集合出發游行各街均手執小旗上書犧牲奮鬭取消二十一條取消軍事協定拒絕直接交涉犧牲神聖學業保全中華民國等字樣秩序極爲整肅初在一師操場集合時有梁某當場出售「河南人的當頭大禍」一書（係留東豫學生王拱璧近著專述日本圖豫計畫）數百册立罄聞此次罷課運動除中學以上各校外尚有省立第二第三曁師範附屬各小校私立明誠學校等聯合會又議决各校皆以四人來會輪流值日各校有請假者非經各該校長及全體學生許可不得自由行動游行街市後仍在學生聯合會開會討論進行及維持方法决定推代表四人豫東爲李國泰（明誠）豫南爲馬藻駿（二中）豫北爲何鵬程（專農）豫西爲牛桂芳（一中）分赴各道聯絡中學以上各校一致罷課並已發表罷課宣言書略謂政府擅將青島私給日本政治利權一切斷送學生爲救國起見不得不暫時罷課游行演講以唤起同胞之贊助而圖挽回於萬一云云其所定罷課後辦法十條注重於選派代表運動各校一致罷課并運動原有各界聯合會加以實力之組織罷課期間應多發印刷物品及游行演講對於抵制日貨更當積極進行如認爲有罷税罷工罷市必要時當聯絡各縣各界一致進行而以達到圓滿目的爲上課之期并上忠告政府書如下北京總統府國務院鑒國人痛外交失敗切齒於公等之賣國久矣魯案之不能直接交涉閩案之萬難讓步軍事協定之亟宜廢止國人早已堅决表示又民國以來中日間私訂之不平等條約如二十一條膠濟路换文濟順高徐滿蒙四線合同以及其他之借欵契約妨害我國領土及軍事警察交通財政等權者亦國人所誓死不能承認已一再言之公等想已聞之熟矣吾儕自五四以來犧牲神聖學業從事於奔走呼號無非以救國自衛計今鑒時機急迫國勢顚危用本初衷作最後之忠告兹限四日之内先將日本通牒原封駁回通告軍事協定無效以固我領土而保主權倘再推諉延宕是公等甘作石敬塘李完用第二吾儕學生斷不忍令莊嚴燦爛之中華民國斷送於公等之手縱極孱弱誓以赤手空拳與公等周旋公勿以外援爲可恃勿以暴力爲可憑勿以人民爲可欺勿以學生爲可屈語曰寗爲玉碎勿爲瓦全願公等熟審之云云 
[河南通信（芳草）]  
　　信陽兵變後之救濟 
　　信陽自吳軍兵變後迭經中央派員查辦豫當局派員撫綏現在總算秩序漸復而豫人唯一之渴望即吳軍他調一事究竟吳軍能否調離豫境此刻尚在猶豫期間蓋豫人對於吳軍雖萬分厭惡而吳光新總是不肯認錯中央又只顧面子不管小百姓疾苦亦在左右爲難之境豫人除由省議會盛舉代表孫調元王樹玉等赴京面陳情形外全豫公民亦另舉代表北上信陽難民亦推代表請願故此番豫人之驅吳實屬眞正民意不得疑爲有人從中慫恿也小民值流𩀌播遷之餘雖經官府勞來安集辦理善後以虎口餘生收拾餘燼於敗瓦頽垣中痛定思痛較之黑夜倉卒奔避别有一種慘悽景象此中况味固非一般爭權負氣之驕師悍將所能夢到也兹將鄂督所派蔣參謀雁南報告赴信調查情形及信陽紳民呼籲原電錄左 
　　蔣雁南之報告云此次兵變之首謀者確係吳光新所部第三旅第六團第二營靳雲鶚所部並無同謀形跡當兵變作時靳部極力保全城内救護外人否則慘禍更不堪設想目下秩序雖漸回復而靳吳兩部意見甚深難免衝突足爲隱患之一吳部譁變認爲有趙豫督之勾煽互相爭執足爲隱患之二云云 
　　信陽紳商各界十九日電禀中央及本省督軍省長云北京大總統國務院各部長開封趙督軍王省長鈞鑒信陽客軍北洋陸軍第八旅自五年八月起至七年四月止以中交兩行鈔票向紳士商民勒派兌换共計九萬二千八百元每元僅值洋五六角商民受虧甚鉅上年向商民强借現洋九千五百元又節次以國庫券向商民兌現洋一萬二千餘元此吳軍未變以前第八旅之苛派情形也長江上游吳軍來豫日淺然自去冬至今亦仿照八旅辦法共派兌國庫券九千八百餘元共借去現洋三千餘元此吳軍未變以前上游軍之苛派情形也自從兵變之後商民被刦一空焚殺之慘不堪言狀吳軍仍復勒令紳商籌救濟洋二千五百元第八旅仍令兌换國軍劵洋六千四百餘元靳旅長雲鶚提議令城内籌措小商復業洋二萬元民等人亡家破飢寒交迫羅掘乏術不堪負擔爲此迫切哀求速將該客軍調離信陽並求政府籌發該兩軍餉糈免滋亂階全縣感激涕泣陳詞伏希矜鑒信陽全縣各界泣血百叩皓日 
[廣州之國會現狀談]  
　　非常會議之難成議員多趨向上海方面 
　　自林吳褚三議長離粤之後議員亦相率赴香港此間殘餘之一部分議員對於將來之維持方法第一在復開非常會議以維持國會之存在再由國會非常會議提出軍政府組織大綱修正案以維持軍府之存在此爲一部分議員確定之計畫惟此項計劃至今仍未實現據某政客談話云當此種計劃議定時個中分子即有力持反對之議略謂六年國會遭非法解散遂開非常會議於廣州同人（約指政學會一派言）並未加入當時縱有加入者亦祇認爲個人行動而非團體行動當時所持之理由謂非常會議法律無所依據旣指北方解散國會爲違法而我亦自蹈於非法之嫌何足以服人此種理由本甚正當當時非常會議係由他人主持我持此種理由與之反對今日他人去粤我又主張開設非常會議得毋有出爾反爾之誚云云發此議者有人謂係王君有蘭雖然此種議論猶未足以阻非常會議之進行非常會議至今日猶未能成爲事實且已因之完全打消實緣陸幹卿之一電所致陸幹卿之電文内容奚若以軍府方面嚴守秘密之故得閱其全文者極少惟各方面較爲重要之人物均能證明此電之非虚簡單言之卽陸幹卿反對非常會議之開設而巳陸之此電一到遂使非常會議之議完全消滅卽兩院聯合會亦不敢照開蓋自滇軍問題發生以來西南局面已無形分裂政學系之軍府國會一舉一動純仰陸幹卿鼻息陸之所否認者彼固未敢悍然行之也據聞陸在護法初期亦爲反對非常會議之一人廣州正式國會之開議即爲徇彼之意而行是以陸在今日仍不欲有非常會議存在然此仍亦爲表面上之意義至眞意所在則求速和平爲陸一年來决心實行之政策議長議員之離粤適中彼之心願更安容少數議員在其勢力範圍之下任意胡鬧陸之此意已爲此間議員所深悉預料一部分議員在廣州之夀命亦不過爲一兩月彌留雖在五十號石行會館素善出風頭之議員亦巳前赴香港與三議長誠意接洽俟議長到滬後辦理稍有頭緒此項議員亦决計抛棄廣州現有之殘局同赴上海以期另造一種新局面云云 
[江西商學界衝突之續聞]  
　　南昌學生聯合會查燬元茂星瑞康日貨各情已詳前報昨日下午六句鐘學生在車站通濟轉運公司又查獲東洋磁面盆十一箱就中裕生昌五箱東悦來六箱比時即擬搬運進城焚燬因爲時已晏遂由該公司會同南潯路局蕭巡官立具證書擔任保存之責今晨八時各學生即在學生會集合整隊向車站出發其數約在三千餘人渡河至車站集合卽推臨時代表向通濟轉運棧經理接洽要求將貨焚燬該棧經理杜某再三辯論無效不得巳乃要求學生會書立證據以便裕生昌東悦來提貨時有以對付學生卽照議書立憑證交通濟保存即將貨箱拆開因係磁貨不能焚燬遂用足踏碎每人各携兩個或三個互相擊撞不一時即完全毁去各學生旣將磁盆打毁乃整隊分三路入城（一）德勝門（二）章江門（三）廣潤門手携已毁之面盆列隊游行有當街抛棄者有行至洗馬池洋貨店門首向其店内抛棄者一時前後圍觀之人擁擠不開幸經學生維持得法秩序始未凌亂至下午五時始各散歸各校校長以今昨兩日學生舉動未免操之過急各在本校禮堂召集誥誡略謂昨日教育廳長兩次召集各校長會議第一次僅限於各官立學校校長晚間則並私立學校校長亦召集與議大致以現在省長對於此次查貨風潮鬧到如此地步將來不知如何結局特令召集各校來廳會議防止辦法若學生再有如此舉動殊難姑容並謂救國之　須商學兩界互相聯絡方可收效若互傷感情殊非中國前途之福云云學生如何表示未詳至洋貨帮方面自昨日學生查貨後特在洋貨會開會至夜分始散今日（二十）上午八時省長電話令南新汪袁兩知事往總商會道歉兩知事即時同往商會適會長及各職員均不在會當由某君用電話請龔盧兩會長來會至時因見人雜於是避往吳長記棧邀請兩知事及洋貨會總副董同往磋商兩知事即向道歉并安慰數語而散 
[浙法校請懲兇毆學生之軍警]  
　　杭州學生自二十一日出發演講大爲軍警摧殘傷及數百人之多在學生方面認爲些小犧牲實意中事並不因此退避終止演講外界則對軍警行動大不滿意然亦無若何表示惟浙江法政專門學校於二十三日特派代表四人赴督軍署請願兹將其陳請書錄後 
　　本月二十一日有各校學生多人齊集公共運動場未及開會突來軍警數百人各執刺刀羣向學生隊裏横衝直刺致學生受微傷者百餘人受重傷者十餘人因重傷而命在呼吸者兩人投入湖水中者數十人傷心慘目觀者酸鼻查學生開會演說官廳如認爲妨害治安勒令解散可也若認爲聚衆騷擾觸犯刑章送交法庭可也即認學生爲土匪亦只能於其聚衆抵抗之時方可援格殺勿論之例乃查此日學生甫到會場旣尚無何等過激之言論亦尚無何等軌外之行爲而當軍警喝令衝鋒時避者避走者走亦並無何等抵抗之行爲不知官廳何仇何怨於學生必欲下此毒手也本校學生等自脱離杭州學生聯合會以來久未與各校取一致行動此次各省罷課各屬罷課本校學生始終未與影響即前日公共運動場之會亦並無一人在場所以不能自安緘默者誠不忍國家之法紀與一線之元氣從此摧殘以盡兎死狐悲物傷其類惟有懇求督軍查明行兇軍警依法懲辦豈徒學生之幸抑亦國家之福也浙江法政專門學校全體學生謹呈云云特未知有效否也 
[杭州快信]  
　　省教育會因學潮問題今日（二十四）上午九時開評議會到者阮荀伯錢墨卿葉友聲蔡寓仁郭成九蔡孟謀陳純人張佐時張稚鶴等九人至十二時始開會討論良久仍無結果 
　　前日公衆運動場肇事案學生受傷最重者現經詳細調查計甲蠶蔡建中女職江鴻朱德馨一中沈會夀宗文趙英毓陳卓安定兪復郎周維藩斯乾鄭作舟朱仁吾一師劉熙存等又之江大學亦受傷一人 
　　上海南市有罷市消息杭總商會今日（二十四）下午開臨時緊急會議維持市面 
地方通信 
[蘇州]  
　　預防小學罷課吳縣公署近奉省令略謂刻聞蘇州中等以上各學校一律罷課潮流所趨誠恐各小學亦相繼附和查小學兒童年齡尚皆幼穉自未便任其附和仰即督飭勸學所曁公私各校長職教員切實勸導務令潛心修業照常受課是爲至要仍將辦理情形隨時具報云云 
　　學生會組織日貨陳列所蘇州學生聯合會於前日開會議决在此罷課期内在舊皇宫或相當地點組織一日貨陳列所俾社會各界之不用日貨者可以辨别不致受欺其陳列品則向各商店存貨中徵求之云 
[南通]  
　　又多一紡紗廠邑人嚴澤人劉叔璜孫敬夏國樑諸君集股二萬元擇定縣東北鄉之四安市區組織紡紗廠一所業已呈准縣署立案興工造屋積極進行所需機器業由嚴君赴滬購買大約陽曆月内即可運通開廠之期當不遠矣 
[揚州]  
　　統領訂期交替新任兩淮緝私統領楊錦江已與舊任統領何希古接洽妥當訂於五月一日交替故楊於昨日赴寗謁見李督陳述一切稍事勾留即行返揚 
　　八中單獨罷課之原因揚州第八中學已於二十三日罷課五師於昨午集全體取决列席者共二百二十六人主席宣告用投票法書贊成否認兩字結果以一百十四票對一百零六票否决罷課美漢因罷課後須全體出校現無相當地址商業則以五師美漢爲從違故罷課日期均尚未定學生會昨又在五師開會計三小時之久仍無結果而散兹將八中通告錄下各報館轉全國各界聯合會各團體鈞鑒外交失敗舉國心驚全國學子連翩罷課同人等旣屬國民份子寗忍坐視爰於四月二十三日起罷課與全國學生聯合會總會一致進行誓爲後盾一息尚存寸心不死區區微忱是爲公鑒江蘇省立第八中學校全體學生叩 
[紹興]  
　　學生受虐情形紹興學生會已被封閉兹該會已將當時情形油印分送各界略謂學生正在演講被當地官吏飭令大隊武裝軍警各帶快槍子彈籐條蔴繩威嚇驅逐不從則槍柄籐條立即交下其漫横有如此者現在檢查郵電極爲嚴厲不欲使消息外漏云 
[九江]  
　　學生預備罷課之會議九江各校學生連日會議以江浙各校均已罷課應取一致行動先擬自十九日實行國立學校如中學師範等意極堅决同文聖約翰學生亦表贊同惟教會學校如果罷課不許學生在校膳宿因有此項困難决定暫緩二三日俟二十一日各校代表集會再爲一體罷課之行動並函告南昌學生聯合會略謂此次爲反對改訂新協約及力爭駁回日本通牒等事長江各埠聞已陸續罷課上海且有信來請一致行動惟總會迄未照知想檢查太嚴之故敝會已開會一次討論此項問題以稍有困難未能即時罷課俟禮拜三開會再行决定屆時如决定罷課謹當快郵奉聞以期一致進行云云 
[安慶]  
　　四誌商學界之風潮十九日皖學生罷課游行被西路小數商團捕毆一案昨日地檢廳閉庭預審被告鳳岐山吳廣源廣昌發程恒泰等均傳未到案惟吳廣源之姪吳某及瓦匠某甲當日即被學生拿獲送交法庭收押昨預審時吳已當堂供認不諱而瓦匠則供爲鳳岐山所使毆打學生各等語第此案法庭爲鄭重起見已派員密查實情以憑核判至破獲日貨昨開會公决暫由軍警界派員將貨提存招商堆棧計共一萬六千件由學生會發封俟此案法庭判决後再行公斷處分昨日報法商學各界開聯席會議將來對於是案及日貨處分問題均取一致主張云云故法庭對於此案現正在研究中另函云皖省各校學生因檢查日貨致與商家衝突一案業由各學校校長會議公舉教育廳長董嘉會向地方檢察廳起訴所有受傷學生經檢察廳勘騐所獲兇手亦交由檢察廳收押并將當場所收之槍械子彈送交司法機關保管取具收條爲證各學生又調查此次之主動教唆者實爲西門外之宋某昨又將宋某拘獲送交檢察廳鞫訊至於各商號所放躉船之貨當由官廳會同商學兩界三面檢查惟學生隊終恐各商號將貨搶去日夜輪班看守現由官廳會同商會正副會長及各校學生議定暫起存招商躉船堆棧由三面刷印封條封存將來由三面會同檢查後方准起去究不知此案何日了結也 
雜評一 
[勸告息肩（訥）]  
　　蘇議會提議對付學潮主張决定一面電中央進忠告一面勸告學生息肩謂愛國運動爲人民公意本會以民意代表表示公意則學生可以息肩云云斯言是也蓋學生之罷課爭外交問題耳外交之當爭爲我全國人所公認卽爲全國人所當共肩固非學生一部分人所能肩之也省議會旣爲代表民意機關自應負此力爭外交之責任乃自此外交問題起各省之所謂民意機關皆未能引爲己任於是學生起而任之是誠民意機關之羞也使省議會果能肩學生之所肩則學生豈眞甘棄學業有不願意息肩者哉 
　　是故今日省議會能力任爭外交之肩而使學生息肩者正義也亦國人所望也 
 
 

Page 8

 
 
   
 
 

Page 9

 
 
   
 
 

Page 10

 
 
本埠新聞 
[續誌軍士與學生衝突後風潮]  
　　軍警阻開國民大會 
　　學生受傷八十餘人 
　　自二十二日省立第二師範學生在兵工廠附近被第十六團兵士毆打後前日華界罷工罷市護軍使因此宣布戒嚴巳紀昨報昨日電車已開行上午學生在西門等處演講被軍警干涉有受傷者下午學生等至公共體育場開會又被軍警衝散致傷多人兹將昨日種種情形錄下 
　　昨日上午之干涉昨晨十時西區第二警察署附近有大隊學生散布傳單並演講該署杜子鑫署長飭命巡士勸阻頗有衝突後由杜署長延學生四人入署談論而衆學生與工商市民同往該署外候信又舉代表李振華張冰陶兩人與杜署長接洽後始散又函云昨日上午九時許中華職業學校有演講員二十餘人行至西門忽聞務本女校有學生二人分發傳單爲二區警察捕去於是該演講員等合同清心二師民立等校力赴二區營救經過省教育會門首有軍警阻止並用皮鞭槍柄毆擊職校馬駿曹被逮多數奔歸報告召集全體行經小西門軍警又加毆擊仆者傷者更多受傷者即赴上海醫院醫治被捕者該校已向西門第二警署交涉 
　　公共體育場前之衝突前日上海各界聯合會全國各界聯合會全國學生聯合會上海學生聯合會公議於昨日午後一時在公共體育場舉行國民大會而護軍使署發布戒嚴命令第一條卽停止開會集社故昨日上午十二時卽派軍警圍守體育場禁止閒人入内場中有沈代警察廳長張督察長馬保安隊長劉游巡隊長杜區長憲兵張連長又第十五團二營連長多人帶有兵三四連警察數排駐紥塲内各處另有兵警各多名荷槍佩刀巡行馬路一帶一小隊守場門一小隊守東亞體育學校門口沿路便服警察密布崗位均站雙警聲勢森嚴如臨大敵下午一時雨勢甚大即有各校學生與工商各聯合會陸續而至則見門前軍警林立驅逐行人學生等因未能密集故稍留不前相持一小時遂由衆集議羣趨西門凡乘電車來場之學生等均於西門截下成一團體時男女學生及工商人等到者已一千餘人遂聚集前進直趨體育場忽聞軍警大呼衝鋒並用刀械皮鞭木棒等向學生等毆打男女學生等受傷者八十餘人輕重不等一時秩序大亂學生及各團體之旗幟如復旦大學電器工界聯合會滬西商界聯合會承天英華學校滬濱英文專門學校救國志成團上海志成義務學校育才公學出校學生分會等均被軍警奪去同德醫院紅十字會旗亦被搶去而醫生亦均被打忽人叢大呼罷罷罷一時自斜橋至西門商店一律閉門學生遂陸續散去巳至四時矣 
　　華商電車業巳開駛華商電氣公司之各路電車前日午後均未開駛昨日上午六時以前有軍警至該公司内令將電車照常出廠公司内遂傳令各司機將各路電車一律出廠其時每電車均有官廳派來軍警隨同保護沿途行駛至十時許尚文門一段有清心實業學校學生多人附從者二三百人攔阻行車司機人與售票人遂將電車開回廠内俄由守衛軍警仍令該公司將電車開駛並用電話分投報告上級軍官請示未幾又派撥陸軍步兵數十名分駐各地段次第保護電車乃再出廠照常行駛並聞兵工廠船塢等昨日均已照常工作云 
　　華界商店仍多閉門城廂内外各商舖前日罷市至昨晨間有開門交易者茶酒各店雖未大開然營業仍舊照常南市十六舖等處之水菓行仍應早市外灘一帶亦有閉門交易者廣東街一帶照常營業方浜橋附近之華界商店上午開者較多至下午軍士衝擊學生後則又閉者較多淞滬警察廳沈代廳長以商界罷市巳有兩天擬設法勸導各店照常開市當卽令飭所屬各區署所警正佐一體加意保護閘北寳山路各商舖前日下午二時起一律罷市其餘各路店家均照常營業昨日寳山路罷市之各店舖亦已開市矣 
　　學生總會通電各省學生會公鑒今日上午上海同學因赴華界分送傳單被軍警痛毆受重傷者數十人現此間各界異常憤激請一致聲援中華民國學生聯合會 
　　各方面之戒備昨日華法交界地方如十六舖民國路方板橋等處均由巡警會同陸軍駐守上海救火聯合會亦邀齊各區主任領袖等在會議决即發通告略謂滬上華界發生罷市問題本會以救火爲天職爲預防意外危險起見特此飛函通告務請各區社於即日起召集全體會員日夜輪班駐防應俟市面恢復原狀再行通知撤防各會員到防時備帶銅帽制服爲要等因上海縣沈知事代理淞滬警廳沈廳長昨午先後詣龍華松滬護軍使署禀陳一切淞滬警察廳大門口昨日起除原有守衛門崗外又加派保安游巡兩隊警士十二名持槍保護上海縣公署則由縣警察防護内地自來水公司與華商電氣公司及電話局等公共機關昨亦飭派軍警保護蓬萊路地方分監亦派軍警照料 
　　法租界之防備自兵士與學生衝突後華界城内各店舖有罷市之舉法捕房以斜橋十六舖民國路均與租界毗連由石西探長諭飭通班包探分往華法交界等處嚴密查察並選幹探出外詳細調查當日一切情形隨時報告再由各捕房捕頭傳諭中西越各捕落差之後均須駐守捕房不准擅離以便臨時差遣巳誌昨報昨日戒備仍嚴惟行駛斜橋電車照常開駛矣 
　　小學校一律停課南北公立各高小國民兩等學生校自昨晨接勸學所通告後已一律停課令知到校學生謂停課之後卽視商店啓市爲開課日期並嚴囑停課時内走讀生在家自修不得出外寄宿生在學默課不准出校其私立小學校（如潮惠進行紫金等）亦有於昨日始停課者開學期限即視公立之學校爲準 
　　中學校長將全體辭職本埠中學以上各學校校長以學生罷課已逾旬日日前又發生與軍人衝突事激成罷市風潮愈難收拾故擬全體辭職一俟簽同即將實行 
[軍學衝突後商界聯合會消息]  
　　南京路南京路商界聯合會因日前學生罷課後復起軍警與學生工人衝突事華界繼續有罷市罷工之舉故於日昨召集該會職員等開緊急會議當時公决議案二條（一）急電北庭退還通牒（二）推舉代表至護軍使署要求拍電北京迅示解决方法散會後並將開會之大意公函致商界總聯合會同意進行其函如下總聯合會公鑒敬啓者查日本通牒青島直接交涉政府麻木不仁尚未嚴重拒絕各界憤激學生罷課前日軍警蹂躪學生釀成華界罷工罷市目前現象勢在岌岌本分會今晨九時特開緊急會議討論對付方法一致議决（一）急電北庭退還通牒（二）推舉代表至護軍使署要求拍電北京迅示解决方法爲特將此議案提交總會通過實行云云 
　　山東路昨晨十時山東路商界聯合會因軍人與學生衝突事特開緊急會議出席職員過半數（一）鄭鷓鴣主席報告風潮危急南市閘北均已罷市吾人應如何對付請諸君從長討論由周劍雲閔望之童理璋錢龍章朱秋亭方曉初金家泉胡靜夫劉味青范君博周毓書及來賓顧肯夫相繼發言結果一律先懸旗表示民意旗書「商學界一致行動挽救垂危國家」一面備函總會請開緊急大會再决應付方法（二）閔望之提議本會應每晚開職員會報告消息應付環境結果限期七日時間八至十時（三）周劍雲提議人心惶惶本會義務夜校應停課結果停課期内推選學生十四人輪流值日（四）主席報告世界通信社假本會會所辦公每月出租金六元通過四時散會致總會函錄後「董事先生均鑒逕啓者商學兩界對北京政府之通電迄今未見簽復日來滬上學生且受軍警蹂躪昨今兩日受重傷者多至一百餘人似此目無國民凡我同胞孰不痛心敝會今午召集緊急會議議决先懸旗表示民意並請貴會立開大會予學生以援助保商人之人格國家存亡匹夫有責不勝激切盼禱之至敬頌公安山東路商界聯合會啓」又停課通告如下兹因時局危急暫行停課一星期所有派定值日諸君請按日到會勿誤 
[戒嚴後之官場文告]  
　　戒嚴規則松滬護軍使署因學潮宣布戒嚴已誌昨報昨何代軍使頒發戒嚴規則九條合再照錄於下 
　　（一）警戒路綫（甲）由十六舖經大東門民國路西門至斜橋爲重要地段（乙）北市由新閘橋至杉板廠橋南市由斜橋至徐家滙爲次要地點（二）由下午十時半起至次日五時止警戒線内一律斷絕交通非有口令不能通過（三）在警戒區域内不分晝夜須酌派軍隊游巡（四）在警戒區域内尋常事件仍由警察隨時辦理（五）由交涉公署知照租界各捕房（六）關於軍警協同辦理事件由上海防守司令淞滬警察廳長隨時會商處理之（七）關於兵力配備方法由上海防守司令部酌定（八）派員檢查電報（郵遞巳派有專員檢查）（九）如有未盡事宜或應行修改之處隨時另定之 
　　警廳布告淞滬代警廳長沈維杰昨出布告云爲布告事奉松滬護軍使令開據報本日上午罷課學生糾合流氓多人分赴華界各商舖脅迫罷市並將電車打毁阻碍交通且發布日刋傳單内有推翻政府再建民國罷工罷市抗税抗捐等字樣形同内亂亟應依法嚴防以保治安兹於四月二十四日遵照民國元年十二月十五日大總統令頒布戒嚴法宣布臨時戒嚴並適用警備地域規定辦法分别辦理除電呈中央備案並出示布告曁分行外合行令仰該廳長一體遵照此令附抄民國九年四月二十四日起宣布戒嚴詳細辦法一紙奉此除令行各屬遵照外爲此摘錄戒嚴辦法剴切布告仰地方諸色人等一體遵照切切此布「摘錄民國九年四月二十四日起宣布戒嚴詳細辦法」（同上規則（一）（二）兩條從略） 
　　縣署布告上海縣沈知事布告云爲布告事案照此次罷課學生藉口外交連日任意結隊游行演說並發布傳單語多越軌甚且糾合無業流氓多人分投華界各商店迫令罷市阻止來往電車實屬意存擾亂各商店畏其强暴暫停貿易電車亦暫停止開駛俱係萬不獲巳之舉業奉軍署宣布戒嚴在案現又加派軍隊沿路游巡並由警察廳隨時巡查嚴加防範以保治安合行布告仰各商店一體照常開市不必心存畏懼致有虧折之虞華界各電車亦即仍前開駛以利交通此布 
　　縣知事致教育會函上海縣知事公署致省縣教育會函云逕啓者案照此次學生藉口外交問題連日罷課游行演說語多激烈甚且擅入軍事區域跡近煽惑罷工並復阻止電車迫脅商店罷市種種舉動非特逾越常軌抑且擾亂治安在該學生等愛國念切或出於不及自持而奸人利用時機藉口行其攘權奪利之計良可浩欺現奉軍署宣布戒嚴並派軍警巡查辦理極爲嚴密因思去年學生誤入歧途廢寳貴之光隂巳乖本旨爲奸徒所利用更負初心用特專函奉佈務希貴會長轉知各校學生勸令早日上課但能專心學業精益求精事事咸勝於人亦何患不内安外攘若徒恃虚矯之意氣作擾亂之行爲有荒學生業無補國家殊爲該學生等所不取也專此順頌公綏 
[官塲消弭學潮之辦法]  
　　本埠行政機關近奉齊省長令知消弭學潮辦法數則照錄如下（一）特頒懇切勸學訓令勉勵各校學生努力修業（二）責成各校長尊重學生光隂認眞督促教課内宿各生非星期日不得出外（三）各校校友會祇以研究學藝爲限（四）非得警務處特許不得聯合兩校以上之學生開會 
[安慶罷課消息]  
　　此次上海各學校罷課後各地學生接踵以起最近安慶各學校亦於四月十九日（星期一）起一體罷課並堅持此次外交若不達到目的不止刻已公舉方樂陶張一陣二君爲此次罷課全體之代表來滬與全國學生聯合會接洽一切昨日（二十四）方張二君已抵滬與各學生接洽 
[萬國義勇隊大閱紀]  
　　昨日爲本埠租界萬國義勇隊五十五週年曁中華隊十五週年紀念大典本擬於下午三時舉行大閱並全隊游行乃天不作美竟日下雨致不能長時操演故僅整隊繞場環行一周由總司令屠魯門指揮各隊行至檢閱處前均行軍禮致敬並佐以軍樂氣象肅然旋馬隊砲隊樂隊等出場游行步隊則集於場之東南隅聆總司令訓詞詞畢全隊行禮敬謝各隊長隨令隊員自由散歸時雨仍未止而各隊員從容緩步談笑如常 
　　工部局萬國商團義勇軍向例每年大閱後一日爲參聖之期兹定今日（二十五日）上午十時各隊齊集黄浦灘點名後分道各就宗教信仰之處行謁聖禮聞英美各隊在二馬路紅禮拜堂葡萄牙隊往天主堂日本隊往虹口某寺中華隊依照本國陸軍部規定參謁關岳武聖云 
[伍博士覆廣肇公所書]  
　　爲保管關餘欵問題 
　　伍博士昨爲關餘事覆廣肇公所書云廣肇公所公鑒昨接惠函備悉一是年來變亂相循國無甯日武人政客攘利爭權人命視同草芥國家供其犧牲誠有如來書所云者至堪痛心然推原其故實由社會不明是非不辨善惡動輒以苟安之心作調停之說有以致之殊爲可痛譬之甲與乙爭社會不問是非善惡僅曰請勿爭我願爲汝等調解嗟夫以是非善惡相提並論其奬惡飾非無逾於此奸邪當道賢達歛跡國事紛紜正爲此故此次鄙人去粤所有衷曲已略詳青日通電諒邀鑒及至携欵來滬者正爲尊重國帑起見不爲武人政客所耗費而西南大學生之欵及他種有益國家之舉有所憑藉區區此心國人當能共諒但西南大學生現在籌備期内實無提取金欵之必要即有所需亦應由首席籌備員汪君兆銘會同章君士釗與鄙人商提鄙人職權所在對於該欵自應任保管之責何得擅將國帑付諸無政治關係之人且此種無責任之人指不勝數何從交付於何處取得保管之權來示云云殊所未喻至岑派於港滬一再控追關欵均係冒軍政府或軍府代表名義純爲政治作用并未一言及於西南大學諸君未明此中眞相竟爲所惑殊爲遺憾鄙人忝列貴公所董事無論何事如來面談鄙人無不開誠相與來書謂以國帑提取之權取决於外人裁判之下爲有傷國體誠然誠然鄙人力深痛惜但亦知咎應誰屬乎來書竟將鄙人與控鄙人者混爲一體相提並論毋乃於是非善惡之間有未加察乎我國果欲得良善之政府享太平之幸福須先明是非辨善惡使人心知所趨避鄙人有厚望焉專覆順頌公綏伍廷芳啓 
[山東會館贊同保存關餘欵]  
　　山東會館昨致廣肇公所函云廣肇公所諸翁先生偉鑒敬啓者近日閱報見貴公所爲西南關餘一案所發公函内稱此欵只有保管問題暫時無提取必要等語持論正當極臻平允敝帮同人對於此意深表同情用敢專函布臆以誌欽佩 
[柏烈武對於時局之意見]  
　　在滬舊國會議長林吳褚三君接夔州柏總司令來電云頃讀大電不勝悲憤不圖以護法救國號召之人乃竟爲是毁法亂國之舉世道人心寗可復問瞻言國難無涙可揮然公等受國民付托之重國事一日未寗即責任一日難卸昔崖山一島尚保宗社昆明片壤猶存明統西南雖偏僻然疆域之廣實逾六七省絕非崖山昆明之比也而國會之尊重則更有過於一家一姓之事萬萬者望迅擇地點繼續開會以昭示中外使知民國正統之有在至軍政府之組織本公等所主張當局不良機關無罪選賢與能國會固有特權如何籌進責在公等幸無以一二人不肖而摇動西南統一之政府則蔚之愚衷所切望也蔚雖不敏亦當奮其螳臂以隨公等之後而竟護法救國之業一息尚存此志不懈臨電慷慨佇望德音柏文蔚叩號 
[孫寳琦辭招商局董事會長電]  
　　招商局董事會昨接孫會長自京寄來快郵代電云上海招商局董事會總商會並轉招商局衆股東均鑒上年招商局開股東大會寳琦謬承推舉爲董事並互選爲會長當時呈奉大總統指令准其兼充迄今倐巳十閱月雖兩次到滬與諸位董事晤面數次終以於局務素來隔膜無絲毫贊助之益且爲時甚暫在京遥領諸事更難與聞私衷隱疚久擬辭退因江寬案尚有請求政府之事遲至今日寬案已由閣議通過解决辦法雖法庭敗訴尚得政府特别補助羞用慰幸亦可以告無罪於衆股東用特提出辭職書與招商局脱離關繫濫竽十月熟察局中諸事爲少數人所把持積重難返卽使會長常川到局亦屬無能爲力若欲實事求是必須重改章程董事不得兼充科長並愼選精明强幹之經理庶可整頓一切日起有功想衆股東近在咫尺利害相關必早洞知情形不以鄙言爲私見也諸希亮鑒寳琦巧 
[譚人鳳作古]  
　　譚人鳳於昨日病故滬寓巳由孫中山等訃告各省兹錄訃電如下北京徐菊人先生靳翼青先生天津黎宋卿先生熊秉三先生劉霖生先生廣州岑雲階先生林悦卿先生李協和先生郴州譚組安先生漳州陳競存先生各省督軍省長護軍使鎭守使各師旅團長省議會商會教育會各團體各報館鑒前長江巡閱使粤漢鐵路督辦譚公石屏於四月二十四日丑時疾終上海法租界蒲石路昌餘里五十號寓邸治喪友人孫文伍廷芳唐紹儀章炳麟趙漢民汪兆銘林森吳景濂居正李執中周震麟曾繼梧謹聞敬 
[法公使回京之歡送]  
　　駐京法公使博伯氏於昨晨（二十四號）七時許乘滬甯花車赴寗轉乘津浦車北上回任江蘇特派交涉員楊晟等除到站歡送外並將法使起程日期電報外交部並電請南京軍民兩長派員到站照料保護 
[法郵船凡太拿號定期赴法]  
　　法國郵船公司經理之西愛拉凡太拿號ＳierraVentana定於二十八日（即星期三）上午十一時啓椗往法中經印度支那逕抵馬賽同日上午九時由小火輪黄浦號在工部局碼頭渡送搭客行李郵件等至淞口登輪云 
[英船墨屈拉號之行踪]  
　　英國輪船公司經理之英印公司輪船墨屈拉號Ｍuttra由印度加爾喀特經香港來滬現悉已於二十三日下午離港大約二十七日（即星期二）清晨可抵淞口矣 
[美資本家將來華]  
　　字林報云美國大資本家羅基匪勒氏及其他資本家現由美來華不日將抵日本羅氏之來雖與財政事件有關然將考察以羅基匪勒基本金在華開辦醫校醫院等之事業云 
[英商祥泰木行將開股東會]  
　　大陸報云英商祥泰木行開辦將二十年資本五十萬兩計五千股每股一百兩今定於四月三十日開第十八届股東年會董事部已發表去年營業狀况報告書據稱去年獲利約及五十萬兩除付董事費與監查員費並提出尋常公積十萬兩特别公積五萬兩保息十萬兩折舊三萬六千餘兩外尚餘二十餘萬兩故擬發給股息八釐計四萬兩紅利二分五釐計十二萬五千兩並提五千兩爲慈善經費餘者歸入今年賬項云 
[卡爾登將召集債權人會議]  
　　大陸報云卡爾登飯店前兩次召集股東特别大會决定舉清理員清算賬目結束營業並出賣産業兹據清理員斯理氏稱遵照法律上手續擬召集卡爾登飯店之債權人於五月五日在寗波路四號開會集議云 
[銀市報告]  
　　中美新聞社譯友華銀行二十三日報告云昨日倫敦當地銀價不動遠期銀價減七先令八便士此間開市時定價與昨日同華人願意出賣交易價金鎊六先令九便士金圓一百三十二元後市况漸鞏固午後金鎊價七先令十便士又四分之三金圓價一百三十三元半紐約銀價跌至一百十六元半倫敦紐約間往來滙價跌至三八九此間收市時穩固 
　　又二十四日報告云昨日倫敦當地銀價漲七先令八便士遠期銀價漲一先令二便士此間正式市價金鎊價漲一分金圓不動日金跌至三十六元市况穩固略有出口交易金融鬆動 
[棉市報告]  
　　中美新聞社譯美盛公司一星期棉市報告云上星期棉市穩固價增一兩内地到花不多一時恐無進步而要求頗急照以上情形觀之價值雖不至大漲如本季初期之狀但必非續漲則無可疑故現以早購進爲宜棉紗市况沉靜而穩固交貨情形穩健各廠售出頗盛惟「將來」市面頗受因抛盤者清理賬目而造成之大跌之影響云目下羅比滙價甚低故不能訂購孟買紗孟買紗價比本廠紗價高二三十兩中國廠紗之發達蓋由於此云利物浦市價中等美棉十月分交貨者二十四先令十一便士紐約現貨四十一元七角五分孟買市價四百九十五羅比自一九一九年九月至本年四月華棉報告共三十萬一千四百四十二擔 
[一週間之金融調查]  
　　進出口銀洋調查十九號至昨日止南京漢口天津三處共來國幣二百五十萬零五千元國外所來大條銀二百零七條紋銀裝赴南京天津兩埠者共一百四十三萬兩又國幣裝往厦門福州南通等埠者九十八萬元俄皇后輪船從外洋儎來之金洋曁大條銀須禮拜一（二十六日）方可提岸届時再行續報細數今將按日進出口銀洋細數列下「十九日」中國銀行由南京來國幣十一萬元又交通銀行七萬元又鹽業銀行三萬元中交兩銀行各裝南京造幣廠去實銀五萬兩鹽業銀行亦去銀二萬兩本街各銀號又裝去銀十萬兩又裝天津去銀二十萬兩又裝通州去洋三萬元一二十日」東洋郵船進口運來道勝銀行大條銀一百九十三條又某銀行十四條中國銀行從漢口來洋二十萬元又南京來洋十一萬元又交通銀行亦到洋七萬元又鹽業銀行二萬元又裝去銀二萬兩交通銀行亦裝去銀五萬兩中國銀行亦裝去銀八萬兩滙豐銀行裝往漢口銀二十萬兩本街某土商裝往福州洋十萬元「二十一日」中國銀行由南京來洋十一萬元又交通銀行來洋七萬元又鹽業銀行來洋三萬元又裝去銀二萬兩交通銀行裝去銀五萬兩中國銀行裝往銀八萬兩本街裝厦門去洋三十萬元「二十二日」交通銀行由天津來洋十五萬元又南京來洋七萬元又中國銀行來洋十一萬元又鹽業銀行來洋二萬元又裝赴南京銀二萬兩中國銀行亦裝去銀八萬兩又交通銀行去銀五萬兩本街花商裝南通去洋五萬元「二十三日」本街各錢莊與銀號由天津裝來洋八十萬元鹽業銀行由南京來洋二萬五千元又中國銀行十一萬元又交通銀行七萬元又天津來洋十五萬元鹽業裝赴南京去銀二萬兩又中國銀行裝去銀八萬兩又交通銀行亦去銀五萬兩「二十四日」中國銀行由南京來洋十萬元又交通銀行七萬元中國銀行裝去銀十六萬兩交通銀行亦去銀五萬兩本街裝往厦門去洋五十萬元 
　　洋釐邇來現洋到滬雖多而錢莊及繭商籌備新繭用途甚多故二十日之前尚在七錢三分七釐之内二十一日以來漸漸增高二十三日下午收盤爲七錢三分九釐一二五昨日午後又漲 
 
 

Page 11

 
 
至七錢三分九釐半四月中旬期亦漲至七錢四分四釐零雖目下新繭之收成尚無把握然出口絲交因滙兌關係頗爲滯鈍絲價比最高時（廠經）每擔已跌銀七十兩上下夏曆四月新繭收成如有美滿結果洋釐尚看續漲也 
　　銀拆本星期内緣進口貨多過出口貨洋商存銀本埠者甚多况各銀行放出活期銀之利率祗有七兩所日各錢莊拆息逐日午前最大爲一錢九分午後最小爲七分設無特殊用欵銀根方面尚可樂觀也 
　　國外滙兌此六天中先令共長八辦士大條近期共長一辦士七五遠期共長二辦士一二五某國滙水共小二分美金洋共大九元蓋華商之結進口貨值比前週間少去十之七也 
　　標金鎊價未長之前（十八日）金價尚售（四月份）一百八十兩零六錢至一百七十九兩三錢迨先令步長五月份開盤以來金價亦逐漸而小昨日上午開盤售一百七十五兩五錢午刻收盤跌至一百七十二兩九錢但照結價尚壓小銀數兩今日星期日大條銀設無大變動金價亦不致有大漲落並聞各銀行售出各國滙票照掛牌價仍可通融放長一二辦士云 
　　現貨給金此一週間廣帮未曾動辦金洋等類其恒孚等金號運往蘇常錫三處共有一萬餘兩泰亨源永豐餘等金號售與長江一帶者共有二百數十平價目一百九十一兩至昨跌至一百八十四兩於是飾金價每兩亦跌去一元五角 
　　查倉單昨爲星期六調查中外各銀行共存寳銀三千九百六十四萬兩洋二千四百三十九萬元大條銀一千四百零六條美銀幣一百萬元較前屆（十七日）少存銀一百三十二萬兩多存洋一百四十八萬元大條銀多存二十一條美銀幣無進出兹將中英美法俄等銀行與錢莊逐家存數列下麥加利存銀二百八十二萬洋一百萬大條銀五百零五條滙豐存銀九百六十五萬洋二百八十九萬道勝存銀四百四十六萬洋五十萬大條一百九十六條東方存銀三百二十八萬洋二十六萬美銀幣一百萬元花旗存銀一百六十萬洋一百十五萬大條銀七十七條華比存銀五十萬洋二十五萬和　存銀六十一萬洋八十一萬中法存銀一百萬洋七十五萬通商存銀三十萬洋五十萬中國存銀一百五十三萬洋七百三十萬各錢莊存銀二百三十六萬洋二百三十九萬交通存銀四十五萬洋四百二十萬有利存銀五十七萬洋三十四萬菲律濱存銀五十六萬洋四萬友華存銀四十萬洋四十萬滙業存銀十萬洋十五萬滙興存銀三十一萬洋十六萬廣東存銀五萬洋五十五萬基國銀行六家之細數不錄尚有華商聚興誠金城大陸中國實業四明浙江地方浙江實業上海商業中華商業新華儲蓄永亨中孚慶豐等銀行所存銀洋不在其内 
[上海物價指數表（二十七）]  
　　財政部駐滬調查貨價處本月第一週（五日至十一日）上海物價指數云本週指數爲一○五·四比前月本週漲上千分之十七比前週略見回縮計跌去千分之十一按入春以來各帮銷路活動市價步漲但内地各埠春貨將次辦齊而洋貨進口甚湧出口貨尚未發動以致華商方面銀根頗形緊急存貨多者不免稍受影響惟先令滙價本週已縮至六先令九辨士近來國際滙兌漸入常軌以後金銀比價且續有回復戰前之趨勢一般進口商家以吃本過鉅多存抬價之心理然則本表指數是否尚須再跌亦一疑問也本週指數錄下 
（本表以八年九月物價作爲百分） 
　　　期間　　　九年四月　　　　　　　　　　　前週 
　　類别　　　　　第一週　　　　　前週　　　　本月 
　　糧　　　食　　一○八·三　　　一一一·○　一一○·四　　其他食　物　　一○四·七　　　一○五·八　一○三·三　　疋頭及其原料　一○五·○　　　一○五·五　一○○·三　　金　　　屬　　一○九·○　　　一一○·六　一○七·六　　雜　燃　料　　　九六·九　　　　九七·○　　九八·○ 
　　　　建築材料　一○八·○　　　一一○·四　　九八·六　　　　工業用品　　九四·五　　　　九二·六　　九六·三　　　　其他物品　一○○·三　　　　九九·四　　九五·五　　貨　雜貨平均　　九九·九　　　　九九·八　　九七·一　　總　平　均　　一○五·四　　　一○六·五　一○三·七 
[大豐罐頭茶葉公司開創立會]  
　　本埠聶潞生葉貢三洪純之瞿息慶兪希稷諸君爲振興茶業起見組織大豐罐頭有限公司從事於罐頭茶葉之營業自置罐頭機器製造罐頭裝茶葉發賣并能代其他店舖製造罐頭先設工廠茶葉舖於上海以應國内需要將來擴充營業時再裝罐頭茶葉出洋從事海外貿易該公司資本共規元四萬兩現已有人認定二萬四千餘兩已於日昨在青年會食堂開創立會公推聶潞生君王席兪去塵君臨時書記先由發起人兪希稷君報告認股情形繼議决由董事會全權向美購買機器印刷洋鐵罐頭機器亦包括在内並先由董事會托聶雲台君就美據聽價目以備定購各種機器次選舉董事五人監察人二人公推周佩箴郭虞裳二君爲檢票員結果聶潞生張　如洪純之葉貢三兪希稷五人當選爲董事兪去塵江近義二人當選爲監察人其有缺席時董事由次多數之聶雲台君高重伯君加入監察人則由胡紹衡君補入云 
[檢定小學生教員分路試騐地點]  
　　上海縣知事接江蘇教育廳訓令云案查第三届試騐檢定定於本年七月各校暑假期内舉行業經令行各該縣知事轉飭知照在案本屆試騐地點參照第一屆辦法仍分十路試驗即委託省立師範學校及代用師範學校校長辦理而由本廳總其成至女教員之應受試騐者卽委託省立第一第二女子師範學校辦理俾應受試驗者得以就近應試當經備文呈請省長核示兹奉指令内開呈表均悉應准如擬辦理並予咨行教育部備查來表分别存轉仰即知照此令等因奉此除將試騐日期試驗規則另行規定飭知並訓令各師範學校校長遵照辦理外合將分路試騐地點表印發令仰該知事轉飭知照此令 
　　附第三屆檢定小學教員分路試騐地點表第一路江甯句容溧水高淳江浦六合（以上六縣試騐地點在江寗省立第四師範學校）第二路丹徒丹陽金壇溧陽揚中（以上五縣試騐地點在丹徒省立第九師範學校）第三路上海松江南滙青浦奉賢金山川沙嘉定寳山崇明（以上十縣試騐地點在上海省立第二師範學校）第四路吳縣常熟崑山吳江太倉（以上五縣試騐地點在吳縣省立第一師範學校）第五路無錫武進宜興江隂靖江（以上五縣試騐地點在無錫省立第三師範學校）第六路南通如臯泰興海門（以上四縣試騐地點在南通代用師範學校）第七路淮隂淮安泗陽漣水阜寗鹽城（以上六縣試騐地點在淮隂省立第六師範學校）第八路江都儀徵東台興化泰縣高郵寳應（以上七縣試騐地點在江都省立第五師範學校）第九路銅山豐縣沛縣蕭縣碭山邳縣宿遷睢甯以上八縣試騐地點在銅山省立第七師範學校）第十路灌雲東海沭陽贛榆（以上四縣試騐地點在灌雲省立第八師範學校）滬海道屬蘇常道屬應受試騐之女教員試騐地點在吳縣省立第二女子師範學校金陵道屬淮揚道屬徐海道屬應受試騐之女教員試騐地點在江寗省立第一女子師範學校其有距離較遠者並得先行呈准就近在省立男子師範學校受試 
[寧波同鄉會徵求會消息（十五）]  
　　寗波同鄉徵求會昨由總隊長王正廷君召集各隊長到會商議進行方法到會者樂振葆陳文鑑周茂蘭何楳軒董杏生戴畊莘邵聲濤劉耀庭丁仁德龐炳生任矜蘋等當將徵求方法詳細討論均稱早巳分頭進行務必超過原定每隊二千五百分之數並議定由各隊自行邀集各隊員聯絡辦理以期達到原定總數於半月前繳足云兹續報各隊姓名如后 
　　寗兆隊正隊長周兆永副隊長錢雨嵐竇耀廷參謀楊菁華隊員毛安甫周田泉曹昌泉王秀堂王永興郁琴生鄭元青蔡仁安陳士範劉衡甫方維康嚴葆榮兪楚鴻錢徽卿陳文潮錢萬盛宓寅標謝如貴常慶貴邵德銘陳韵笙毛魯卿范連生陳宗緒王梅卿劉同枌 
　　寗華隊正隊長顧文　副隊長張雩春李　裳參謀石芝坤隊員湯芝卿徐英豪余銘琛周靜齋秦炳生陸竹坪鄭鑫水金俊瑜洪華庭顧兆豐鄭仁業張秀堂姜綏之梁甫寳王顯章鮑功揚陳永瑶朱友三徐佩三 
　　寗明隊正隊長吳明德副隊長史光庭盧性孚參謀蔣季良隊員葉庭輔殷琴舫王秉初李宗城翁寅初王秉衡邵詠鐘 
　　寗才隊正隊長施才臯副隊長裘小竹徐承勳裘焦蓀張寳善謝崇孚張子莊盧炎生謝竹生洪富澄傅永甫 
　　寗北隊正隊長劉耀庭副隊長吳啓鼎朱錦康參謀黄恂華隊員華天時汪維周尹韻笙華傳增張春　楊菖生孫和生林傳薪翁渭章王沛梁陳順銓曹餘堃黄鼎祚洪禎良鄭靜樓金竹卿鄭子餘姜忠銓沈欽之 
　　寗鼎隊正隊長樓其樑副隊長樓善和余其昌參謀徐仰仙隊員忻佑生方國樑章　甫范金友余茂琭邵元成韓珊璜劉同華陳麟甫徐雲卿施大明李安琛鄭奎元張紀聯陳祖本韓瑞大鄭立卿兪錦林鄭源興劉全高朱友笙鄭芳杏 
　　寗運隊正隊長王才運副隊長何紹庭王儒懷參謀鄔松懋隊員陳益卿孫經培馬金山何紹裕康錫祥何鹿山　焕文江北溟康福水胡梧岡王廉芳張忠佑毛濂卿陳全發余華龍王紹炎孫雄義徐頌華陳欽安陳哲垚 
　　寗順隊正隊長沈佩蘭副隊長余連貴舒承德參謀陳良玉隊員戎承灝童嘉生劉鼎和郭雲泉王文錦方根春范蘭蓀戎如發沈滌軒范德裕柳金甫張招生胡天福陳麗水王瑞龍林全周顧有貴沈延康翁慶財張持夀黄景岐許明德徐正科張仁芳蔣志剛 
[奉賢縣發生謀殺親夫案]  
　　浦東奉賢縣東二鄉周家衖鄉民顧阿全之妻某氏與鄰居趙阿忠姘識上月二十九日（隂曆）晨氏與阿忠同謀乘阿全出耕之際在田野將阿全謀殺屍體推落河中後家人得悉立即訴知地保將阿忠扣住盤究言語支吾遂送縣訊究聞該婦亦一併送縣云 
[混兌僞鈔票案之結果]  
　　嘉興人陳暮言（卽慕賢）因將僞造之日商正金銀行五元假鈔票持至虹口華特路三千二百五十六號門牌烟紙小錢莊混兌被該店内葉瑞成察破報由特别機關中西探目將陳拘獲據陳供票係從浙江路八百九十號門牌内之孫東昇處得來乃往調查得該屋係周紀生所設之小總會以聚賭售烟爲業遂將孫周等併獲連同陳解經公共公廨除周等烟賭犯訊辦外孫陳兩被告仍着還押查明澈究等情兩誌本報昨晨又由陸襄讞會同日副領事林出賢次郎升座第二刑庭續審先由西探目壳羅香華探目李星福張芝卿等相繼上堂禀明前情將在陳孫兩人身畔抄出之正金銀行五元僞鈔票兩紙呈察次由正金行員日本人上堂將呈案之假票指明與眞者不符之處惟其所言未譯又由葉瑞成上堂訴明當時被告陳慕賢將假鈔票兌换情形質之陳慕賢供在法租界八仙橋松盛醬園爲夥月得薪水六元此項鈔票係在周紀生之小總會内與孫東昇賭博贏來當時不知其僞故藏在身畔嗣因店内經理囑我往楊樹浦萬豐祥糟坊出貨返時囊無另錢爲欲付車資乃將此票向原告瑞泰錢店兌换初實不知僞造等語並延律師爲之辯護以陳實係安分商人有松盛等店舖經理蓋章公禀足見被累屬實云云質之孫東昇供此項假鈔票我亦係在福州路平望街與人賭博贏來因我至平望街賭博係在夜間故前日包探將我帶往該處不能指明當時在何號門牌屋内所賭等語問官訊畢磋商之下以陳慕賢非有意行使僞幣着即開釋孫東昇不能證明假票來歷保非假造混用應科刑期三月解往西牢執行僞票塗銷 
[青年會消息兩則]  
　　選舉會補紀上海青年會本届年會應改選董事六人特於前日禮拜四晚六時開大聚餐會於童子部餐畢至會客廳舉行投票决選列席者六十一人先由該會西總幹事駱維廉君報告開會并唱贊美詩湯仁熙君領衆禱告畢公推方桐生君爲臨時主席王鈍根君爲書記宣讀上次年會紀錄徐可陞君代表總幹事曹雪賡君報告上年辦事經過彭少雲君代表經濟董事韓玉麐君報告收支賬目訖衆乃投票其結果爲徐叔仁張廷榮韓玉麐王正序李觀森五君當選爲繼任董事任期三年又朱友漁君任期一年鮑咸昌凌潛王鈍根歐彬趙晋卿爲候補董事查該會未滿任期之董事爲周錫三李登輝朱成章梅華銓鄺富灼聶雲台劉錫基張嘉甫倪文炳九君合之本届改選之新董事共爲十五人該會經費上年收入十一萬六千九百二十七元三角六分支出十三萬九千三百九十九元九角一分收支相抵實虧二萬二千六百七十二元五角五角 
　　今日之演說今日（二十五）爲上海萬國商團華隊參聖日於上午十一時在本埠青年會舉行特别禮拜除唱歌奏樂外有救主堂牧師朱葆元碩士演說解放與改造洵爲滬上之創舉各界人士均可前往參觀晚七時半青年會開往盲演講會仍請朱碩士說教救民講題爲「以色列人要求政府開國民大會」萬衆一心堅持到底研究方法對付中央開端中間詳述以色列國民入宫請願政府下令戒嚴末以宗教價值各派學校說結束佐以禮樂集全體數十人奏樂唱歌聽之足以引起愛國熱心兼增歷史智識有志聽講均可准時前往 
[中國號已到舊金山]  
　　中國郵船公司頃接舊金山該分公司來電略云中國號前於三月三十日由滬經長崎駛來已於本月十五日（星期四）安抵此間計途中祗行十六日云 
[通如崇海同鄉會公函爲建築會館事]  
　　通如崇海旅滬同鄉會籌備建築會館事迭誌各報今因大會議决集欵登報投標以及購料興工建築等事定期在邇而各方擔任募捐其捐户姓名捐數多寡等册尚未送齊爲此公議通函各募捐者早日了清手續通函如下敬啓者去臘寄奉一函并募捐册一本章程二份亮均察收本會建築會館圖式預算均己舒齊開會議决定於夏曆三月間集欵登報投標四月初購料興工凡建築事宜首重籌欵獨太難支大厦集腋可以成裘事關四邑桑梓公益敬祈先生鼎力勸募多多益善并請寫明各尸姓名捐數先行開明送會以便塡發正式收據按户收取云云 
[楚同艦估價修理]  
　　海軍第二艦隊所屬之楚同軍艦因年久失修鍋爐機艙損壞山第二艦隊司令杜錫珪呈准海軍部令飭該船開滬入江南造船所修葺以便候令調遣兹聞該船已於日前由鄂開駛來滬泊於高昌廟江心經呈總司令函請江南造船所派員前往估勘並請提前興修 
[遺銀捐賑之旌表]  
　　南洋烟草公司簡照南之母潘太夫人在籍病故遺命捐助鄂賬洋一萬元由湖北義賑會電請湖北軍民兩長轉電北京請予旌表兹己於四月十八日經内務部呈奉總統指令第一千零四十三號呈悉應准頒給義行可風匾額一方並特准建坊以昭激勸此令云云 
[廣舞臺新聘粤伶開演]  
　　北四川路虬江橋廣舞臺新自廣州聘來詠太平文武全班已於前日開演此班共有一百餘人在廣州爲首屈一指生旦凈丑類多名角尤以旦角靚文仔爲最在粤與女伶李雪芳齊名所演各劇悉屬全本現粤妓所唱各劇都是節取靚文仔角本而摹仿其調者也小生太子卓男丑蛇公禮與之配搭素有合璧之稱云 
[李松義尚有另案之加罰]  
　　潮州人李松義王益洲前在北河南路六百五十一號屋内假設洋貨店隂售鴉片烟膏經滙司捕房拘解公共公廨訊明李王均係過犯科各罰洋六百元無力改各押西牢六月已誌本報昨晨虹口捕房華探蔣阿林及八十四號西探目復將李松義解至公堂禀稱該被告原告陳永明又名陳永昌曾於去年十一月十八號在北河南路一百零七號半門牌賄通華捕私售烟膏案發拘解公堂着存洋二百元保出遂避匿無蹤業經出票緝拿云云中日兩讞員核禀以李旣因案避傳於前猶敢化名欺　於後着加罰洋一百元無力加押西牢三月示儆 
[母子爭産案辯論終結]  
　　餘姚縣人戚祚康與其繼母王氏爭奪故父世欽遺産不决在公共公廨涉訟昨日届本案兩造律師開始辯論之期尤時半兪襄讞會同美約副領事升座民庭先由被告戚王氏代表林百律師辯論一小時而止所辯大旨均係根據原被兩造及雙方見證歷次供詞而爲伊之當事人加以辯護次由原告戚祚康之律師起立辯論其要點注重於本案證據中被告所執之遺囑直至午正而畢中西官宣告辯論終結兩造退候會商堂諭展期宣佈 
[汽車夫駕車疾馳之懲儆]  
　　汽車夫蔣季範前曾犯開車疏忽碾斃行人罪經公共公廨訊辦有案乃該車夫近傭於虹口靶子路三十七號門牌某姓家於本月十九號駕第一百號汽車在滬西靜安寺路故態復萌鼓機疾馳幾至釀禍經公廨檢察西員史賓斐爾氏瞥見因史檢察官亦駕車經過其地遂即摘錄該車號碼通知捕房請廨出單於昨將蔣季範並究中西官訊悉前情以其尚不悛改除科罰洋五十元充公外傳着停給開車執照二年示儆 
[攫金針押三月]  
　　女子召倚貞前晚在南京路被常熟人李　三攫取金針一隻而逃由女鳴捕經包探陳維坤追獲人贓捕押捕房昨解公共公廨訊實中西官判李押西牢三月贓交原告領去 
[自吸煙土准予發還]  
　　法捕房日前偵悉界内王德順家有私售洋烟情事故於前晚山西探長石維也君親自帶同包探等前往王家抄出烟土若干磅帶入捕房王交保候核昨日傳至法公廨請訊先據石君上堂稟明前情並將烟土呈鑒被告由達商律師代表稱此項烟土實係被告自己吸食不敢私售此次被人挾仇報告應請堂上仍將烟土發還等語詰之被告王德順供實因商人患病自己吸食請求查察中西讞員以察得實係被告自己吸食判准將抄案烟土如數發還 
[假設機關騙錢之查獲]  
　　常州人任長源向爲鐘表業近在閘北烏鎭路九號門牌賃一樓面設立機關名稱爲江蘇商業工廠各局又名戊戌工商部糾人入會每人繳會費兩元山任給與會證一紙藉以行騙昨經閘北偵探丁長順查獲抄出木戳會證等物其木戳上所刊有督理軍備雲騎尉任江蘇淞滬工商部等字樣當解警廳司法科訊究矣 
[婦人投繯殞命三誌]  
　　小南門立昌祥煤炭店樓上婦人許張氏自縊身死經屍夫許筱甫到廳稟請伸寃已紀前報昨日午後地方廳許檢察官提同立昌祥主吳益昌吳妻范氏及許到堂研訊之下判許趕緊將屍棺領去吳益昌交保候示詎許不願領棺問官以許如果不顧領棺次日派警協甲將棺埋葬 
[車夫攫取皮夾]  
　　黄包車夫王金章在乍浦路攫取駐滬日本領事署警察某日人身畔皮夾内日幣九十五元圖逃被二百三十四號印捕帮同攔獲解入捕房禀明捕頭押候查明解究 
[軍官不受檢查罰五元]  
　　前日有陸軍軍官李廷立帶同眷屬由天津附搭太古公司奉天輪船來滬停泊浦東公司碼頭海關男女托巡循例登輪搜查迨女扦巡搜至該軍官家眷兩造忽起衝突幾致用武當經各扦巡聞聲到來將李帶回水巡捕房經梅捕頭詰明前情以李身充軍官不應抗不受查着罰洋五元以儆 
[蘇州絲紗兩廠將開股東會]  
　　蘇州蘇經絲廠及蘇綸紗廠原以昭信股票移辦比年以來營業大爲發達其股本以江蘇典業居多數浦東奉南川各典均有股份該兩廠股東曾於上月二十六日在蘇州留園開股東會當由龐潘二股東調查該兩廠情形經各股東議决限隂曆三月十五日以前將股數股銀報告蘇州清嘉坊典業公所並定於三月二十一日上午九時携帶股票在蘇州典業公所開會討論 
[冒充關員勒索之敗露]  
　　近有冒充關員乘坐杉板在蘇州河一帶假搜查私貨爲名勒索船户受其害者頗不乏人昨日午後適爲巡江西捕撞見正擬上前盤詰該人及杉板夫登岸飛奔逸去該西捕將杉板（一百四十九號）帶回捕房報告梅捕頭論飭中西探捕一體留心嚴緝務獲解究 
[淞滬警察廳招人包運垃圾布告]  
　　淞滬警察廳昨出布告云爲布告事照得南北市垃圾向係招人包運兹查原承包人現在將屆期滿自應按照歷年辦法繼續招人承包兹將條件開列於後如有身家殷實熟悉此項事務情願承包者仰即覓具華界妥實商店保證書並開明包價具呈來廳限於陽曆五月十五日以前由本人親到本廳收發處投遞聽候開標可也特此布告計開一承包期限自本年陽曆六月一日起至民國十年陽曆五月底止不得中途退包如有願常包者亦可來廳另議二南市北市統歸一人承包三停船處所南市計十六舖大碼頭寳泰碼頭新碼頭萬裕碼頭薛家浜海潮寺放生局斜橋浜高昌廟江邊碼頭共十處北市計蘇州河擺渡口西甯興路横浜河邢家木橋共三處前項停船處所内惟邢家木橋一處因垃圾碼頭未曾造成現在尚未開辦四所有垃圾由上條所列各處運至承包人所置垃圾堆場不得沿途傾棄五每日　船若干隻另備船若干隻統由承包人自理以各碼頭垃圾隨到隨運立刻清潔一無停積爲度六議定包價所有船隻人夫各費以及堆場費用一應俱包在内無論如何不得請求增加七承包人應預繳保證洋至少三百元存儲本廳俟期滿退包如數發還八承包人如有貽誤承運自項除情節較重應由廳另行處分外其有碼頭垃圾不清者每碼頭一處每次罰洋十元九承包人如有違犯各官廳定章致被拘辦者統由承包人自理因而貽誤承運事務者並由保人完全負責 
[工商研究會特會預聞]  
　　中華工商研究會自創設以來對於一切工藝極力提倡不遺餘力前次由該會之同志馬樹周特往豫省調查實業以供該會研究之資料曾於本月四日開會公布於衆矣兹馬君鑒於實業乃救國之本不得不集思廣益努力進行故定於本日下午三時遍請各界人士共同研究進行之方法昨已遍發通函矣 
[誌謝]  
　　昨承商務印書館贈第十七卷第七號東方雜誌一册又中華書局贈第五十四期英文週報一册書此併謝 
中華職業教育社通訊 
[四月十八日議事員會常會會議錄]  
　　沈信卿王儒堂史良才莊百兪賈季英黄任之（以上議事員）顧蔭亭黄伯樵（以上辦事員） 
　　一件報告社務一件報告校務一件提出第九年度預算議决照原案通過一件提議第三届年會日期議决五月二十九日三十日爲年會日期一件提議公推監察員五人以上監視開揭改選議事員選舉票議决公推李琯卿朱叔源張伯初陸規亮陳主素趙厚生龔子英七君爲監察員主席沈信卿 
來函 
[約翰大學校通告]  
　　敬啟者兹經教員會議决本校仍須照常授課甚望諸生早日返校如到陽曆五月十號禮拜一即隂曆三月二十二日再不返校上課則不能得本學期學力時間特此奉聞祗頌台祺校長卜舫濟曁主任那敦同啓四月二十四號 
雜評二 
[論滬學潮（默）]  
　　滬上學潮之鼓動愈擴愈大馴釀連日毆傷多人之慘劇而勢且未知所至嗚呼情形如是吾人尚能無一言哉夫此次學生之運動出於愛國一念之天良縱其行爲或有過當之處然情勢旣已至此則各方面宜起而爲相當之維護不僅爲學生計也即爲商業市面計爲地方安寗計亦當謀有以善其後尚可漠然而袖手哉試以各方分别言之 
　　軍警固有維持秩序之責然此次學生之運動究爲爭外交而起救國旣爲人心所同自宜諒其無他但加以正當之防止而不宜過事摧殘使憤激愈甚教育界之負責任者當學生氣勢蓬勃時固一時無法遏阻然青年一往之氣祇顧發而不顧收旣至無法可收之時自宜起而共圖收拾終不當一任其陷於漩渦中而無以自全此保護教育萌芽之道也 
　　至於學生方面今日亦宜有所覺悟呼號奔走之力疲矣試問起而援助之者有幾此亦非他方面之不爲學生盡力也不贊成學生之救國也即以商界言商人向固表同情於學生者學生之行動未嘗不以誠意歡迎然當此物力凋敝之時又值三底結束之際一旦罷市罷工之後損失之痛必非尋常秩序亦難保不紊此中危機所伏誰能料其所届况乎罷市罷工之結果究能獲效若干正自難言是亦爲商人方面所必有之顧慮至於以大犧牲鼓吹者固自深喜風潮之擴大然彼果能有何等之援助乎弗論其爲有他種利用也卽純粹爲達其民治主義而但以學生當其衝學生獨任犧牲之責其能不至浪擲於渺茫之一境乎吾之此言非示不滿於學生也第以時會如何四周情勢如何學生亦宜早自顧慮之耳 
 
 

Page 12

 
 
   
 
 

Page 13

 
 
   
 
 

Page 14

 
 
自由談 
閒話 
[滬濱隨感錄] [  張舍我]  
　　數千年來吾國女子歷受男子之束縛其種種不平等不自由决不爲二十世紀之時代所容今日盛倡解放乃當然之趨勢無足奇者至解放論之極點乃有謂須從頭做起剪除髮髻以免虚廢寳貴之光隂並謂由此可不用裝飾品者立意如何吾且不論所怪者婦女之束胸何以無人提倡解放也鄉間婦女事多任其自然胸乳夙已解放固不待提倡獨大埠如上海者則除婢僕乳媪一類人外婦女束胸之風最盛主張剪髮者謂女子非男子玩物故不應以髮髻爲美觀是承髮髻爲美觀也婦女之束胸亦求美觀也不然挺胸凸乳若西洋婦女者則受路人指笑爲之面紅耳赤矣梳髻束胸同一美觀何以髮髻則盛倡剪除而胸則無人提及解放也豈挺胸凸乳之不美觀過於無髮無髻之不美觀耶須知少女束胸過緊最足阻礙其身體之發育而成不健全之女子則將來爲人母時安能望其産生健全之嬰兒若有子女之婦女束胸過甚則足以損害乳腺因以損害乳汁嬰兒吸之乃妨礙其生長其結果往往有犯孱弱之病者此吾聞之醫學家與生理學家之言不敢臆造也觀乎此婦女之胸能不解放耶歐美人以挺胸凸乳爲美觀吾國人則反之今旣不欲效之以爲美以悦男子正不妨一任其自然若由小足而放成天足也吾願今世之提倡婦女解放論者與吾二十世紀之新婦女於此問題注意及之 
筆剳 
[慘訛記（上）] [  鴛雛]  
　　羣少年夜談輒及婦女之事有狀貌不合於内媚者亦必窮搜艷遘以折衆人此狀時或遇之殆習慣中自然之一吾記自不能諱也時則聲浪此落彼續若議員之取决朝事而各人想象中之美人似巳羼列座間芳澤在觸苟一自顧應咥然而笑者内中一少年坐近壁籐椅中支拳於頤正從燈光中歷睇衆人之面蓋人人方親想象中之美人而不覺此少年之隱笑少年笑微縱爲一肥碩如豕者所覺此肥人形容一瘦美人謂爲弱不禁風與己同病而憐詞尚未盡聞笑陡覺己體已胖而大怒笑之見辱少年未辯衆曰胡笑哉今當趣籕盦自述彼寗無曖昧則笑爲自笑矣籕盦曰可但我之親婦人獨我妻耳揣諸君之意夫婦之爲男女若無足述者故我不述然此亦人歆私行之表示宜爲諸君正之今講我漠不相關之遇矣衆人仰喙而聽若待食者肥人尚冀其無倫如巳可肆其反詆籕盦曰我常熟許多小學教員之一耳前歳在辛安鄉某校有一來復日自城中購得風琴還乘一公船同船無雜客僅一媪携一女耳我喜能寧靜而船家則怨微雨之阻客此時之雨可名之爲霧自船匳外望鏡波之上若起秋塵彼女來時容鬢襟袖間沾微潤執皓巾以拭之輔際起驟紅由怱急而致者故拭狀亦促俄墜其髻針在我足旁我俯拾而上之彼受不及謝甚自艾其率者媪卽爲置之原處女復爲媪拭巳而舟行我時時倚牕船隨瀋轉隂穠如在碧巷兩岸葉盛而無花不禽有情初不因花悴而逕去此女坐時起立不定亦外望及於野景我無俚啓琴踏之踏時念我同事陳亞在校必鵠候我彼喜音樂得新琴樂無藝矣 
劇談 
[梅訊（十一）] [  春醪]  
畹華南來定期一月一月後或之杭或之漢或之通州尚未成議仙雲一朶蕩漾太清觀者人人翹首正不知在誰家之院落也 
　　排演之前須與配角說戲說戲亦有趣之事凡戲中有份與談話較多者先日即至畹華處彼此就坐口中問答同來之李夀山爲大老板高徒生旦凈丑無一不曉畹華請之管班說戲時李夀山則指揮之脱落錯誤之處隨時校正有演武時小立擬持槍躍馬之態如此凡三四同伴者已能領會再與會場下手排一二次卽可開演矣 
　　昨演珠簾寨畹華神情宛約妙不可言鳳卿亦佳 
　　李夀山崑亂文武無一不精昨見其三拉去李奇尤得神趣西畫家趙安之素以繪美人名此遭擬爲畹華作一奔月巨像特凂人介紹之後臺觀其裝束凝竚良久據云巳得畹華之妙處可以傳諸秋毫會見畫裏卿卿一呼便出也 
畹華在南通時與張孝若君往還至稔郵筒往還音問頻接顧此遭孝若尚未來滬已有友人作函速之見其二語曰畹華在海上海上如五雲仙山閣下寗不思一至聆霓裳法曲耶 
雜錄 
[莎話（下）] [  瘦鵑]  
　　莎翁喜蓮香花Ｃowshp及紫羅蘭花Ｖiolet形之歌咏其戲曲中咏及紫羅蘭者凡十八次稱爲至情之花 
　　莎翁心孔瓏𤫩善體小兒女情性其某劇中嘗云『二人剛相逢即相睞剛相睞即相愛剛相愛即相顧而歎息剛歎息卽相詢其故旣知其故矣即謀所以補救之策凡此諸級遂成一結婚之階級』揣想情場中事此數語誠探得驪龍頷下珠者 
　　莎翁夫人曰安痕哈琶威AnncHatbaway小家碧玉也莎翁年十八傾心愛之而安痕則二十六歳矣婚後雖多子女而情殊落漠鏡臺之側似隔汪洋巨浸然夫婦之道誠有難言者矣 
　　莎翁墓誌係生前自撰者作英國古文社友李息霜曾榻得一紙予亦得其一張之堂中頗有古色古香之妙有人譯之云『君其顧諟天之明命母毁傷我骨有保吾之墓者吾必祐之有移吾之骨者吾必殛之』 
曩歳予嘗從英國庫陵女士治莎翁劇先讀「颶風」"TheTempest"及「夏夜夢」"AMfdsummerNight'sDream"二折離奇俶詭如置身天方夜談中女士循循善誘剖講極明晰每屆此課心輒喜躍竊比爲豆棚瓜架下聽山海經也　　更正昨日本篇第十二行「蟲食其食」句實「蟲食其身」之誤特更正 
新聞拾遺 
　　探囊問題美國紐傑賽城中有瑪丁斐奈夫婦者結婚三十年矣日前忽同至官中申訴要求離婚斐奈謂其妻每俟夜中睡熟時私探其衣囊盡匿其資以致每夜不敢安睡家中婦則訴其夫不肯贍家故乃出此官右婦判不准離婚并命斐奈照常贍養否則不能禁其妻之探囊云[  識小]  
　　舊履不知何處去蘇州觀前某鞋舖昨有某甲來購鞋試穿良久多不合式且囊中止有一元即合非一元三角不可遂决意不買詎知脱下之舊鞋忽遍覓不得蓋當試鞋時早爲剪綹者竊去某甲欲行無鞋欲購錢又不敷乃單足跳出店門擬唤轎至蕭家巷照例不過七八銅元而轎夫見其非此不可遂索小洋二角某甲無奈允之始坐之去[  夀]  
　　小驢生角南京聚寳門外南街張茂源驢馬行前日驢産一小驢其形體一如常驢惟額有一角作灰黑色長可寸許一時往觀者絡繹不絕莫不嘖嘖稱奇誌之以供博物學家研究[  隱厂]  
　　這也是鬧新房閘北寳山路升順里某姓前日爲子完姻賀客甚盛晚間有鬧新房之舉突來一女郎高立凳上痛論鬧新房之無意識繼講高麗亡國史口若懸河末謂我國滅亡在即尚有何樂可作一般鬧房賀客聞之掃興而散聞女郎程姓肄業閘北某女校罷課期内被同學推爲家庭演講員是日侍母賀喜即景生情行使其職務云[  警世人]  
　　大少爺拉塌車虹口某中學因接續罷課未得校長允許云以教會不涉政治性質故校内不能有愛國行動學生因全體出校另尋會所各生之行李雜物甚多特向車行租塌車兩輛由全體學生輪流拉之以節省學生會經費路人見狀皆鼓掌大笑不置[  一靜]  
餘興 
[海天雋語] [  懷馨]  
　　才貌雙全之夫多屬於無意識之婦女 
　　男子之愛情與其妻純然二物 
　　倔强之男子與騾相較騾尚講幾分理 
　　假使有人能自知其知識有限其人必不多言 
　　青年時代過去之淹留恒爲青年男女料想所不及 
　　皓齒朱唇乃生淺笑 
　　試以金錢爲汝之神汝必知其無往而非祟矣 
　　凡事再思非不佳也必得其時 
　　男子坐電車中時不矚目於車中之倩女則坐其旁之婦必爲其妻無疑 
短篇小說 
[諷世小說捕鼠機（八）] [  宋春舫宋懷玉女士合譯]  
　　剛伯培爾「我已經盡我的力量但是總找不着他我現在不能趕他出去總要等我找到了纔好」 
　　造麥「恐怕他跑到火爐裏邊去了你何不把這火鉗火鏟敲他幾下呢（剛伯培爾跑到火爐旁邊用火鉗火　着力的敲了幾下造麥夫人立刻掩住了他的面孔說道）噯吓唔咿......他出去了麽（說完了他纔敢張眼） 
　　剛伯培爾「一定不在那邊」 
　　造麥「惠立斯一定是在那邊如果不在那邊他會跑到那裏去呢你瞧一瞧這書桌底下有没有...」 
　　剛伯培爾「那一張書桌」 
　　造麥「那張有絨氈覆的桌子下面有一個袋袋裏還有撲克牌（剛伯培爾依言去找造麥依舊掩住了他的面）呦......他現在出去了麽」 
　　剛伯培爾「這一定不在那裏」 
　　造麥「你盡力的找一找再把這個板壁一一的敲幾下子」剛伯培爾一面找一面敲說道「我告訴你他一定是不在這裏了」 
長篇小說 
[社會小說衆醉獨醒（二十二）] [  瞻廬]  
　　那時樓上的尤老娘見女壻去開門久不上樓便乘着酒興格登登的下了扶梯餳着兩隻醉眼子細看時見女壻同一個三旬左右的婦人在門前白話趕把這個婦人從上至下從下至上打量了幾徧見他面容憔悴衣冠黯淡算不得甚麽體面人物（虔婆見識）但是耳上掛着光油油的珠環手上戴着黄澄澄的金釧料想不是等閒之輩倘非金親定係銀戚（虔婆見識）連忙堆着笑臉說道貴客請到裏面寬坐待老身自來閉門說着便向筱山手裏取了燈呀的一聲門兒閉上又落了閂比及老娘回到客堂却見方才的婦人抱着他女壻的腰一疊聲的唤我的親夫老娘覺得詫異也不及發話趕快跑到樓上報與女兒知曉誰知跑到半樓幾乎與女兒撞個滿懷原來尤氏早在半樓梯竊聽講話趕向老娘摇摇手呌他不要多話又把老娘手裏的燈火熄滅了娘女兩個同立半樓梯側着耳朶細聽只聽得那婦人哭道自從那年被馬隊衝散了我是一隻没脚蟹行不得一步半步的路吃他們捉住了要死要活都落在他人手裏我那裏做得絲毫的主我不是貪戀着這條苦命定要活在世上都只爲不曾訪問得你一個下落死活存亡捉摸不定我這條痴心總巴望皇天見憐讓我早早跳出牢籠管什麽千山萬水總要覓見了你仍在一塊兒過活我旣這般想法所以眼前受些羞辱我也顧不得許多我雖住在别人家裏我那一夜不與你夢裏相會（連用九個我字字字有血涙）說到這裏悽恫悽恫的一陣哭把以下的說話都塞住了（可憐）立在半樓梯的尤氏恨得牙癢癢地肚裏自思團團圓圓的元宵佳節那裏來的哭喪鬼在我家裏揮灑這没志氣的鼻涕眼涙惹我性起時老大耳刮子打這婆娘出門去又聽得那婦人道你怎麽没有一句話想是傷心過分了你别傷心你再聽我申訴擄我去的賊人郤是忠王李秀成都下的將官他得了我待我也不錯整兩黄金給我使用成疋錦緞供我衣着肥魚大肉儘我大嚼只是我這一顆心宛比放在荆棘堆裏一般怎及同你做家時你賣冬菜我做活計粗茶淡飯倒也無憂無慮...樓梯上的尤氏暗暗的駡道没長進的長毛婆虧你不羞郤還說得嘴響在這當兒樓上的小孩嚷道媽媽貓來搶魚吃了 
[自由談之自由談] [  鵑]  
　　暮春三月江南草長雖桃花落去尚有餘春可戀也顧放眼四望殺氣漫空天地間萬事萬物似一一呈愁慘之象嗟夫天此豈國家福哉 
 
 

Page 15

 
 
   
 
 

Page 16

 
 
   
 
 

Page 17

 
 
   
 
 

Page 18

 
 
［L>星期增刊 
紀載 
[一週間世界大事概要（圓）]  
　　和會遷意和會高等會議自二月間在倫敦開會後三月中旬德國政變驟作繼之以英法對於魯爾問題稍有齟齬倫敦和會　焉若無聲息本月初旬乃有和會遷意之消息大國首揆及其外交重要人物悉行戾止開會地點不在首都羅馬而在僻處西北之桑里摩ＳanＲemo小邑十九日開始集議重要之議題爲土約問題爲對德問題始倫敦會議擬定土約之基礎然其條欵猶未爲各政府領袖核准處置君士坦丁之辦法雖已决定而西亞將來之處置若亞美尼亞Ａrmenia喬治亞Ｃeorgia新邦之邊界及主權問題亞那土里亞Ａnatulia西里西亞Ｃiicia之亂事應若何對付皆未議及今桑里摩和會即欲將土約告成期在五月間召土代表至巴黎簽約也至對德問題則將討論新發生之德國展期遣散軍隊一案（原約德國應至四月十日遣散陸軍大部分以和約規定之軍額爲限新近德國要求展緩四月）及設法厲行德約之條欵蓋德國執政者無日不圖修改和約自政變以後益復有所藉口整軍經武視和約條件若無覩又或故意隱蔽國内實有之材料以圖將來之交出者少於協約國之所要求者三國恐危及和約前途故在桑里摩會議中列德事爲要案也 
　　德國二次政變之恐慌及魯爾問題之平靖德國上月中旬軍人政變謀行復辟然不旋踵而卒被推倒至本月中旬柏林方面又有二次軍人政變之恐慌波美來尼亞Ｐonmeiania（在柏林東北濱波羅的海）西萊里西Ｓileria（在普魯士之東南隅）駐有波羅的軍隊沾染大日耳曼主義最深故隱患亦最大栢林政府巳調集堅甲利兵防衛公署守舊黨亦復積聚軍械準備起事此項消息不唯在德國總理及其國防總長之演說中稱述之即駐法英使竇比Ｄerby致法總理米勒蘭Ｍillerand之牒文亦徵實之巴黎人士亦預料其必將發生歐洲輿論無不惴惴焉若恐德國復古政變之巳臨眉睫也者此桑里摩和會之所以有福煦上將參預其間而以減縮德國軍備爲其要案也 
　　至於魯爾問題英法兩政府旣巳毫無芥蒂矣比意兩國亦已通知法人言其政府贊成英人所主張之一致行動對付德國以便强制德國履行和約喬治赴意道經馬賽以埠頭之一席演說而英法邦交益以鞏固德已下令撒退派往魯爾之國防軍法遂亦退出佛郎克福Ｆrancfort東面佔地哄動一時之魯爾問題將近結束矣 
　　愛爾蘭之罷工愛爾蘭新芬黨圖謀脱離英倫建設獨立政府其行動至爲激烈死傷焚奪日有所聞警察不能禁制當道乃調軍隊拘捕黨員百餘人而禁錮之入獄者相約絕食寗死勿辱於是輿論大譁下院紛起質間謂新芬黨乃政治犯今乃以待刑事犯者待之設使絕食而死人民怨聲不更沸騰乎其在愛爾蘭則全境各項事業悉行罷工獨北部則否蓋北部烏爾斯特Ｕlcfer區域爲資本家新教徒所居原與全境農民不兩立者也罷工兩日（始於十二日終於十四日）政府乃改變政策下令開釋待審絕食行將斃命之犯六十餘人惟在開釋之前須先宣誓身體療治即行回獄獄囚釋出之時各地人民歡聲慶祝然新芬黨之暴動則仍未已也 
　　美國之鐵路罷工美國鐵路罷工風潮開始於本月一日迄於中旬西部諸州巳有轉機而在東部則聲勢轉盛紐約芝加哥台特羅伊Ｄetroit傑賽Ｊersoy諸鐵路中心點尤爲嚴重紐約罷工風潮延及埠頭搬運夫出口貿易因以頗受影響又以貨車停開食料不無匱乏之虞雖人民之自願投効保持公安者不乏其人而罷工者與之屢起衝突亦多裹足不前惟譬資堡Ｐiltsburk之路工同胞會反對加入罷工南部新哇倫斯ＮewＣrlcan：之罷工領袖已被捉將宫裏去威爾遜總統以罷工風潮之日益嚴重也卽委鐵路勞工處調查罷工者之疾苦將以公衆及鐵路與被僱者各舉代表三人組織之並約定每週親自出席内閣會議討論罷工問題 
　　香港罷工風潮之結束香港華工罷工風潮開始於船廠機匠蔓延於電話電車煤氣諸業至二十日而風潮平定矣蓋僱主代表與機匠會館代表談判融洽雙方允許月得工資百元以下者增加百分之三二·五百元以上者增加百分之二○罷工者鑒於僱主代表情意之優渥因亦放棄其最初之百分之三七之主張云 
政事 
[中歐擾亂之原因]  
　　（美國ＦrankＨＳimonds原著） 
　　方今中歐擾攘不已自余觀察則有相反之兩大原因焉大戰以前德帝國之南亞爾卑斯山之東奥匈所建國之地異族雜處方言不通舊怨新仇愈積愈深此民族上之原因也民族雖殊而有無相通已非一日在經濟上固爲單一國若乃强令分爲無數小國遂各不能自圖生存此則擾亂之又一原因也 
　　（一）民族上之情形大戰之始哈白斯堡皇朝統馭之帝國居民之屬日耳曼或匈牙利族者僅二四·○○○·○○○人而受其制裁之斯拉夫或拉丁民族則有三○·○○○·○○○人居玻黑米亞Ｂebemia之捷克人民沿亞德里亞海之意大利人民備受奥政府之虐殺鞭韃困頓不堪卽彼匈牙利政府統治之斯洛發克人Ｓiovaks克羅耶西人Ｃrcats塞爾維亞人羅馬尼亞人亦復慘遭虐政之荼毒而無人道之可言統觀奥匈帝國内之斯拉夫族其能邀惡政府之垂憐許其遵從本族之習俗者獨北方波蘭人耳 
　　是故當日哈白斯堡皇室所處之地位即可以定其最後之命運捷爾寗伯爵ＣountUzernin者奥匈聯合國滅亡時之外交大臣也近著一書發刋行世中有語曰國内異族紛糅爭奪無已一族有一族之希望其用心時相衝突因以混亂難治雖無大戰之發生以斬斷其維繫之鎖紐而奥匈帝國將欲傾覆之命運早已决定矣 
　　中歐强國戰敗之結果小民族遂得脱除束縛還復自由奥匈舊壤土崩瓦解巨哥斯拉維亞Ｊugo-Slavia捷克斯洛伐基亞Ｃzeclio-Slovakia二獨立國則崛起於南北二部拉丁民族所聚居之行省則爲意大利羅馬尼亞二國之軍隊所佔領喀爾巴阡Ｃarpathiany山脈以北之波蘭人小俄羅斯人則加入新建之波蘭國矣 
　　故以協約國之戰勝而二千五百萬被壓制之人民竟得脱除桎梏重享自由民族主義者十九世紀之生産物其勢力之偉大足以支配歷史之事跡者也至二十世紀而發揚蹈厲益臻重大矣蓋自全體言之亘古以來數千萬人民同時解脱虐政與奴隸之束縛以還復其自主之地位無有足以抗衡此届之大改造者也除此而外猶有亞爾薩斯洛林ＡlsaceLorrsine居民之還爲故國國民德俄邊省居民之脱除專制綜合數端而論實人類歷史上之一重大事件也然在巴黎外交家對於新國邊界之劃定籌畫辯論猶未已也蓋各民族間皆欲獲見物質上之判斷以適合其應有之權利匈牙利羅馬尼亞兩族之於泰埃斯河Ｔheiss流域拉丁斯拉夫兩族之於亞德里亞海沿岸地各欲收爲己有雖案牘如山爭持經年而猶未有解决之望爭持不巳積成嫌隙夙怨未除而又益以新仇此全世界之所以重視新歐洲之民族關係雖抛棄他種情形不顧而亦不之惜也 
　　（二）經濟上之狀况及至近月世人見中歐局勢日益紊亂始漸覺悟其於處置中歐之道猶多不當蓋一重要之原則未曾顧及則其處置未有不僨事者奥匈舊壤異民族之新界線雖已依據人種地圖爲之劃定矣　千萬無告之民　　奥匈舊壤人種分布圖 
　　族雖已脱離政治上之束縛而重享自由矣然在經濟方面則困苦倍於曩昔亦足以驅之達於滅種之慘境也維也納飢荒洊臻人民泰半流爲餓殍此種情報已數度觸吾人之耳鼓矣匈牙利及其他地域情形亦正相同吾人豈得不少爲之加意哉 
　　然則何爲而有此現象歟欲有解釋一言即瞭然矣蓋吾人分解奥匈聯合國因而立捷克斯洛伐基亞新國於其西北然捷克之位置不與海面相通境内鑛産雖饒工業機械雖無匱乏之虞而絀於農産人民之食糧無仰給之源又以匈牙利西北斯洛伐克民族所居之行省强令併於捷克斯洛伐克人原與匈牙利人在經濟上有同氣連枝之關係而與捷克人所居之莫來維亞Ｍoravia玻黑米亞Ｂohemia兩省則無鐵路之相通今强令離畔匈牙利而合併於捷克是猶深閉之於山嶺重疊之僻壤中而無復與人通有無之機會也至於吾人之劃日耳曼民族所居之地爲蕞爾之奥大利新國亦至不當蓋其人民三之一住於維也納城内旣無糧食又無原料凡生活必需之物品皆不産於本國故維也納之將爲垂死之邑亦猶無軀幹之腦必不能獨存也奥大利之口耳曼民族自有與德意志合併之權蓋一經合併則衣也食也原料也舉凡生存之機會皆可從此獲得然吾人竟否認其合併之要求此何故歟巨哥斯拉維亞新國版圖與隔海之意大利相若然苟意大利對於阜姆之要求得遂其願則巨哥遂無天然之出海港矣巨哥盛産食糧除己國消用外猶有餘剩然此餘剩之食糧除非受意大利之監督竟不能輸出矣匈牙利在昔亦一大國也然在今日則爲殘餘之碎片矣無天然之界線無出海之通道環伺左右者皆非族類要隘通衢無不在仇族掌握中産礦之區割奪無餘匈牙利民族非死亡即抛棄獨立權耳孰使爲之則吾人也今在奥匈舊壤之鐵道線大都折裂爲無數短線越一國界則又爲一線實際上不聞有所謂通車者鐵道車輛不復通過一國之界線蓋惴惴焉惟恐其去而不返也苟在美國依聯邦之單位而裂爲無數單一國則本西凡尼亞Ｐensylvanax州之礦産不與新英倫之工業區域相通西部所産之食糧運至亞歷格尼山脊Ａllerhnuy这西麓而不復東進旅客之自紐約赴波士頓者越考奈底扣Ｃounecticut州界線而一易車越羅特島州ＲbodeLsland界線而再易車越麻薩珠州Ｍassachussett界線而三易車如此尚得立國乎中歐局面正亦類此也 
　　是故吾人在奥匈舊壤造成之局面其紊亂之程度視中古時代若有過之無不及蓋奥匈産食糧工業原料至富經營製造之區域亦至廣大凡是三者在經濟上原應集合爲一體者也今乃爲之支離割裂其結果則爲飢饉爲癱痪所處地位愈趨愈下日即於死亡之域而不克自拔吾人旁觀者雖欲援手而其道末由矣 
　　方霍佛Ｈoover氏在中歐主宰經濟界之時亦曾建立各民族間貿易滙兌之制度並派遣部下人員監督鐵路列車令車輛越境而後毋爲他族攔阻没收在奥匈帝國舊壤經濟界上得一時之蘇息者胥賴霍佛之力然自霍佛回美後貿易滙兌制度毁壞無遺國際之交通幾無倖存迨羅馬尼亞軍隊侵入匈牙利盡取鐵道機械物品挾與俱去於是中歐情形益不堪問矣 
　　（三）解决之策略今日中歐之局面吾人苟欲爲之覔一解决之方則第一當從經濟統一着手必使原料可以運抵工廠工廠之出品可以運抵市場産麥富饒之區域所産之食糧可以運抵饑饉無食之部分 
　　巴黎和會以波蘭人小俄羅斯人所居之地（按即喀爾巴阡山脈以北之加里西亞省Ｇalicia）令與哈白斯堡帝國分離而併於波蘭此與人種及經濟之事實上兩無窒礙者也匈牙利東境外西爾凡尼亞Ｔranzylvaoia布谷維那Ｂukowina二省割予羅馬尼亞於人種上旣屬必要在經濟上亦無不便蓋從此可以有出海之通道且在羅馬尼亞之新版圖凡爲立國所必需之物産無不具備也然在奥大利新邦在捷克斯洛伐基亞在匈牙利在巨哥斯拉維亞諸國則不能與波蘭羅馬尼　疆界之適合經濟原則者相提並論矣苟非將此四國結爲聯邦則其命運猶未可預料也然余所謂聯邦者爲經濟的而非政治的也其國界之劃定不當從軍略上着眼而當爲之立一種關税界線之制度 
　　巨哥斯拉維亞之問題似至簡單而實最難蓋眞正問題所在即保障南斯拉夫人民獲得直達亞德里亞海之通道而不受阻碍也 
　　意大利已數度質言苟得阜姆仍以完全自由近海之通道讓予斯拉夫族然當奥匈佔有塞爾維亞出海通道之時（按卽指一九○八年奥割玻士尼亞Ｂosnia黑爾士哥維那Ｈerzegovina二省事塞之仇奥即自此始）奥固頻數藉此要隘阻碍塞爾維亞之輸出事業者也以彼例此結果或當相同且阜姆發展脱里愛斯德（Ｔrieste在阜姆之西巳爲意有華乙案件即出是港）必將墜落故脱里愛斯德之居民必當竭其全力阻遏阜姆之發展脱里愛斯德居民爲誰意大利人是也 
　　阜姆一旦爲意大利佔領巨哥經濟上立國之要素即受敵國之支配於是兩國所處地位乃若反乎常道蓋意大利民食匱乏時虞飢饉巨哥豐於食料足以接濟意民顧無出海孔道以致不能輸出且阜姆有意民二萬五千而其後衛區域則有斯拉夫人民一千一百萬人巨哥斯拉維亞新國將來發展之機胥視其有無直接通海之孔道而定或謂巨哥尚可依恃他港何必阜姆是說也縹渺無據之論也蓋建築新鐵道開闢新港口廢時耗財不足以救中歐燃眉之急也較巨哥問題尤難解决者爲捷克斯洛伐基亞匈牙利奥大利三國之問題三國而合則可以組成經濟上之單體三國而分則各不能獨存卒不免於受鄰邦之支配也 
　　日耳曼族之奥大利要求合併于同族之德意志和會可以禁阻之國際聯盟亦可禁阻之然一方爲飢饉爲滅亡一方爲與德意志合併二者之間孰爲有益人人能測知者也捷克斯洛伐基亞之問題亦與奥大利同斯洛伐克民族巳開始運動解散其與捷克民族之聯合而寗願與匈牙利民族合併縱在曩日曾受其壓制而亦不顧蓋斯洛伐克省之地勢向南傾斜其河流悉南趨匈牙利平原全境鐵道亦南通匈京布達佩斯Ｂudapest至於組成捷克斯洛伐基亞國主體之玻黑米亞摩來維亞二省則三面皆日耳曼民族聚居之地以日耳曼民族喻大海則坡摩兩省猶之深入是海之半島也苟日耳曼民族之奥大利誠能與德意志合併則捷克貨物運出之通道亦將在日耳曼民族掌握中然則捷克何能立國乎 
　　今事實具在焉能不爲顧及民族自决主義固爲解决大戰之自然的且必要的原則少數民族統治多數民族固爲不容忍受之現象然去年全年之歷史及休戰以後簽訂和約以後發生之事實在在足以表示奥大利捷克斯洛伐基亞匈牙利三國苟在經濟上分離自立則其不能謀永遠之發展與獨立初無異於往昔共同屈服於虐政治下之情形也中歐局面苟無人爲之校正則在今日紊亂之後終必循自然之勢組成各族互相提携之制度匈牙利合羅馬尼亞組爲聯邦已有此說矣日耳曼民族之奥大利合併於德意志之要求終未停止也意大利長此佔據阜姆不巳則巨哥斯拉夫之軍隊終必準備一戰也 
　　（四）巴爾幹式之中歐數月以來世界各方同聲譏評巴黎和會所爲使中歐地方釀成巴爾幹式之局面想讀吾文者巳耳熟之矣奥匈聯合國苟其仍處一九一四年之地位終必不能持久此當爲世人公認者也奥國前皇太子茀迭南大公Ｆerdinand前曾懷抱一種大計畫欲將二個之聯合國改爲各異民族之聯邦然據末朝外交大臣捷爾寗伯爵ＣountCzernin之推測謂卽此計畫亦不能使奥匈之覆滅倖免於萬一也然則今日之局面可以長久乎曰是亦不能 
　　奥匈帝國之舊領土苟不在短促時期内爲之建立秩序整齊各族提携之新制度則新奥大利縱爲舊帝國中最富饒之部亦必不免於淪爲亂國也卽彼捷克新國雖在今日猶不失爲治安繁庶之邦而經年累月以後亦將隨大勢所趨陷入全體破産之漩渦中也 
　　證諸往跡以二民族而欲永久凌虐其　多數蓄意離畔之民族此萬不可能之事也返觀近事則人種上之團體與經濟上之單位宜有輔車相依之勢人不能離羣獨處吾人傍街而居尤不宜與所居之社會不通問聞非然者將與社會斷絕交通矣一己之事業將爲之麻木矣必要之提携協力亦將毁棄無遺矣今日奥匈所處之地位猶之一人之四肢頭顱悉告脱離獨立而僅存麻木無用之軀幹也歐洲之人種地圖吾人細心研究之者五年於兹矣然在今日則研究經濟地圖之時日至矣 
　　使中歐地方釀成巴爾幹式之局面此其結果非徒在直接影響之地域發生擾亂變成癱痪而已今日世人之目爲洪水猛獸惟恐其席卷而西者非過激主義歟非俄羅斯歟一旦防遏過激主義之障壁悉行撤除則過激主義眞將長驅西進矣昔在十八九兩世紀之交法國革命軍旣巳平定國内仇黨遂越境東攻破普奥聯軍如摧枯拉朽耳今日過激黨之情勢亦猶是也俄國境内反過激黨之軍力皆如强弩之末無能爲矣是正紅軍併力西進之時也審如是則首當其衝者爲波蘭爲羅馬尼亞然波蘭新造之邦羅馬尼亞兵燹餘生皆非可以當强敵者兩國一破卽抵巴爾幹式之中歐西起巴威略爾Ｂavaria東徂貝爾格勒Ｂelgrade其人民困頓顚沛已日即於俄鄉其國勢棼亂孱弱幾無别於一盤之散沙紅軍過此如入無人之境又何異於拿翁雄師席卷而東之故事乎 
　　吾人之於中歐運食輸財拯其飢窘之二者固當今之急務然苟除此而外一無舉措豈得謂之已盡厥職耶吾人踞坐凡爾塞和議席上所造成之中歐時局使哈白斯堡之舊壤支離滅裂經濟上無相恃爲生之機會雖欲圖存而萬不能者也苟非爲之建設一種提携互助之制度則十年之内中歐地方不爲德意志軍閥所竊据亦將膏過激黨之饞吻二者皆有之亦未可知德軍南下俄黨西進必將以秩序紊亂統一無望之境域爲其取道之衝衢也夫男女千萬脱離虐政各民族之間建設平權是固盛舉也曩昔之制度固不容一日保留者矣然苟不設法恢復經濟上衡平之局則戰勝之榮譽不將沾染汚點乎此而不爲則男女老弱千萬餘衆將爲餓殍且在飢饉以後將見政治上之嚴重變端也（圓） 
 
 

Page 19

 
 
星期增刊 
經濟 
[一九一九年中國之財政]  
　　（密勒評論報董憲光原著） 
　　一九一九年終統計中國之國債爲銀一·四七四·○○○··○○○元三年以來中政府之債務除到期未付之軍費行政費及爲振興工業等之借欵不計外相差無幾一九一七年之統計爲一·四四七·○○○·○○○元次年爲一·四四九·○○○·○○○元上述各數堪稱準確然自各項重要公牘蒐集而成常人所不易得者也以中國沃壤之廣礦産之富其人民衆多而勤儉英金一五○·○○○·○○○鎊（以戰前十元一鎊之價核算）之國債本不足爲重也歐戰告終時英之國債爲五·七○○·○○○·○○○·鎊法七·五○○··○○○·○○○鎊意三·○○○·○○○·○○○鎊德八·○○○·○○○··○○○·鎊奥六·○○○·○○○·○○○鎊美二·二五○·○○○·○○○鎊其多於中國不啻倍蓰也 
　　一九一九年中國之財政爲民國開始以來最險惡者一九一八年十二月間協約各國相約南北未和以前不得借欵接濟中國故一九一九年初竟無告貸之門籌欵於國内亦極困難一九一八年日本以二五○·○○○·○○○元濟中國而以極莊嚴之態度聲明不再以金錢接濟中國軍閥矣然此誓言未幾即自取消一九一八年終中國政府有到期而未付之軍費四○·○○○·○○○元拖入次年故一九一九年之財政益見困難矣 
　　中政府之入不敷出已成慣例一九一九年之支出雖較前年爲減然每月猶少八·○○○·○○○元也清之末葉及民國元年每月之支出祇爲四·二○○·○○○元一九一三年增至六·○○○·○○○元一九一六一九一七兩年增至八·○○○·○○○元一九一八年增至一五·○○○·○○○元一九一九年力事節省而減至一二·○○○·○○○元其支出之大端如左 
行政費　　　　　　　　　三·○六五·一六一·七九元 
普通軍費　　　　　　　　五·七○五·一三六·七二元 
特别軍費　　　　　　　　三·○二○·○○○·○○元 
邊防軍　　　　　　　　　　　一六○·○○○·○○元 
　　支出細目 
　　中央行政費每月之細賬深有趣味兹以表詳列之以供研究 
　　外交部 
（一）本部　　　　　　　　　三八·六四二·○○元（二）各使館　　　　　　　一九六·二七三·○○元　　内務部 
（一）本部　　　　　　　　　六四·四九五·二六元（二）軍警　　　　　　　　　九四·○○○·○○元（三）京師警察局　　　　　一八○·○一九·八三元（四）清府警察　　　　　　　　七·三九六·○○元（五）京畿警察局　　　　　　一五·○○○·○○元（六）保安警察　　　　　　　一二·○○○·○○元（七）北京各公立醫院　　　　　　五·八七○·○○元（八）警官傳習所　　　　　　　三·二三八·○○元（九）貧民救濟局　　　　　　　三·○○○·○○元（十）博物院　　　　　　　　　一·○○○·○○元（十一）國會籌辦處　　　　　一一·一三五·○○元（十二）中央防疫院（緩遠附）一○·二三九·○○元　　共計　　　　　　　　　四○七·三九三·四三元　　財政部 
　　總統府（一至九） 
（一）總統之薪金及公費　　一○四·○○○·○○元（二）顧問及參議之薪金及公費九六·八○○·○○元（三）外國顧問之薪金　　　　　七·五二六·○二元（四）官員之薪金　　　　　　二四·○○○·○○元（五）軍務處　　　　　　　　一○·○○○·○○元（六）禁衛軍　　　　　　　　三二·八三二·○○元（七）譯務局　　　　　　　　一三·○三六·○○元（八）警察　　　　　　　　　　一·一六一·○○元（九）内閣　　　　　　　　　五三·二五六·○○元（十）審計院　　　　　　　　一一·○七八·○○元（十一）法制局　　　　　　　一七·九八六·○○元（十二）銓叙局　　　　　　　　九·四七七·○○元（十三）印鑄局　　　　　　　　九·○○○·○○元（十四）外國顧問　　　　　　一一·五五○·○○元（十五）戰後經濟調查會　　　八○·○○○·○○元（十六）外交委員會　　　　　　二·○○○·○○元（十七）財政委員會　　　　　　二·○○○·○○元（十八）善後委員會　　　　　　二·○○○·○○元（十九）本部　　　　　　　　五九·三二八·○○元（二十）印花税局　　　　　　　二·九二七·○○元（二十一）權量局　　　　　　　　　六○○·○○元（二十二）政府公産局　　　　　七·五三六·○○元（二十三）公債局　　　　　　　四·一○○·○○元（二十四）外國顧問　　　　　　七·七二六·○○元（二十五）銅元紙幣印刷局　　　三·三三三·三三元（二十六）農工業銀行籌備處　　一·六一九·○○元（二十七）賑濟　　　　　　　　　　四一六·六六元（二十八）廣告　　　　　　　　二·五○○·○○元（二十九）財政學堂　　　　　　　　六○○·○○元（三十）捐欵　　　　　　　　　　　四○○·○○元（三十一）國會　　　　　　三七三·六五○·○○元（三十二）審計院　　　　　　四二·○六九·○○元（三十三）行政院　　　　　　一八·六○七·○○元（三十四）蒙藏院　　　　　　二一·九八五·三一元（三十五）蒙藏學校　　　　　　二·九五六·五○元（三十六）招待處　　　　　　　　　五○○·○○元（三十七）各親王俸　　　　　五四·六二三·六四元（三十八）啦嘛　　　　　　　一○·八六○·○九元（三十九）清史館　　　　　　一三·九八四·○○元（四十）文官懲戒會　　　　　　二·○八三·五○元（四十一）法官懲戒會　　　　　一·九二三·三○元（四十二）僑工事務局　　　　　四·五二○·○○元（四十三）水利局　　　　　　　三·九○○·○○元（四十四）幣制局　　　　　　一三·○○○·○○元（四十五）烟酒公賣局　　　　二六·○○○·○○元（四十六）清室　　　　　　二五○·○○○·○○元（四十七）旗人　　　　　　　　三·八九四·○八元（四十八）旗人（北京）　　四一八·二一五·四六元（四十九）旗人（東西陵）　　　九·二○三·五三元　　總數　　　　　　　　三·○六五·一六一·七九元 
　　司法部 
（一）本部　　　　　　　　　　二七·○○○·○○元（二）大理院　　　　　　　　　一八·四九二·六○元（三）檢察廳　　　　　　　　　　八·○○○·○○元（四）高等審判廳　　　　　　　　九·二○○·○○元（五）地方審判廳　　　　　　　　五·○○○·○○元（六）監獄　　　　　　　　　　一八·四九七·○○元（七）法律編查會　　　　　　　一二·○○○·○○元（八）法律學校　　　　　　　　　五·○○○·○○元（九）繙譯處　　　　　　　　　　二·○○○·○○元（十）警察廳　　　　　　　　　　二·八○○·○○元　　總數　　　　　　　　　　一二五·九八九·六○元 
　　教育部 
（一）本部　　　　　　　　　　四○·○○○·○○元（二）北京大學　　　　　　　　五三·四○○·○○元（三）法政學堂　　　　　　　　　九·四五○·○○元（四）農業學校　　　　　　　　　七·八四○·○○元（五）醫學校　　　　　　　　　　九·四八三·○○元（六）工業學校　　　　　　　　一○·七四七·○○元（七）高等師範　　　　　　　　三○·八一六·○○元（八）北京師範　　　　　　　　　五·一○○·○○元（九）女子師範　　　　　　　　　八·○○○·○○元（十）美術學校　　　　　　　　　二·三四○·○○元（十一）　助其他機關之欵　　　一四·九三三·○○元（十二）留學生　　　　　　　　一四·九三三·○○元（十三）京區中小學　　　　　　三一·三五○·○○元（十四）國史館　　　　　　　　　三·○○○·○○元　　總數　　　　　　　　　　二四一·七九二·○○元 
　　農商部 
（一）本部　　　　　　　　　　五○·○○○·○○元（二）全國水利局　　　　　　　　七·二○○·○○元（三）江淮水利局　　　　　　　　二·○○○·○○元（四）權度製造所　　　　　　　　八·○○○·○○元（五）試騐場　　　　　　　　　一五·一四四·○○元（六）農業學校　　　　　　　　　一·○○○·○○元（七）觀測所　　　　　　　　　　　　七○○·○○元（八）權度檢定所　　　　　　　　　　八三八·○○元（九）陳列所　　　　　　　　　　　　五○○·○○元（十）地質研究所　　　　　　　　一·四一七·○○元（十一）兩廣礦務所　　　　　　　二·○○○·○○元　　總數　　　　　　　　　　　八八·七九八·○○元 
　　交通部 
（一）本部　　　　　　　　　　七六·七一三·○○元（二）教育機關　　　　　　　　三八·六九七·○○元 
　　總數　　　　　　　　　　一一五·四一○·三○元 
　　陸軍部 
（一）本部　　　　　　　　　　七八·○六一·九一元（二）參謀部　　　　　　　　　五○·○○○·○○元（三）附屬機關　　　　　三·八五五·四八八·六○元（四）陸軍學校　　　　　　　　　九·四○○·二二元（五）測繪學校　　　　　　　　　六·四一四·○○元（六）航空學校　　　　　　　　　七·九九九·○○元（七）繪畫局　　　　　　　　　　六·○三○·○○元（八）測量局　　　　　　　　　一○·○四一·○○元（九）英日美使館侍從武官　　　　五·八四三·三三元（十）水道測量局　　　　　　　　一·七一三·○○元（十一）俄邊調查局　　　　　　二一·○○○·○○元（十二）參戰處　　　　　　　　二○·八八○·○○元（十三）將軍府　　　　　　　　五○·八○五·二五元（十四）十五師　　　　　　　一八五·○五七·三六元（十五）十六師　　　　　　　二二九·四七二·二五元（十六）衛軍　　　　　　　　二二七·六七○·四○元（十七）安武軍　　　　　　　　三○·○○○·○○元 
[奇異水面飛船]  
　　奇異水面飛船西名Ｆlyinybootiriarvel爲美國裴爾氏ＡtekanlerrGraharryBell（德律風之發明家）及裴爾特文氏ＦＷＢildwin所發明船身長六十英尺重一萬一千餘磅每小時能行七十英里預計六小時即可盡渡大西洋其形有似魚雷駛行時昻首水面上而後部伏水中向前疾馳則又似長足之鳥說者謂此船發明後海戰中可多一利器矣（上圖飛船停止之形狀頭銳身長裝置四百匹馬力之發動機兩具下圖飛船在坎拿大試行之形狀左角即發明家斐爾之肖像） 
（十八）東三省巡閱使　　　　三○·○○○·○○元（十九）長江巡閱使　　　　　二一·九九九·二三元（二十）長江巡閱副使　　　　　五·○○○·○○元（二十一）緩遠馬隊　　　　　二四·九九九·四七元（二十二）察哈爾都統　　　　　四·五○○·○○元　　總數　　　　　　　五·七○五·一三六·一二元 
　　統觀上列各表中央政府每月之政費爲數巳屬不貲將恃何種收入以相抵衡乎前清末季政綱雖亂然猶有各省之解欵以維持之民國元年取自各省之欵幾不足數然當時政費遠不若現時之浩巨故稍舉内外債卽可度過難關也一九一三年袁氏執政時中央收入驟增至五○·○○○·○○○元殊出意料之外尤足稱者政府公産契據烟酒税印花税及鹽餘等尚未與此數也一九一七一九一八兩年以有内爭故每月收入減至四·二二○·○○○元所恃者惟鹽税三·五○○·○○○元及其他各税七二○·○○○元耳去歳每月平均之收入亦惟如許云 
　　以上述各數核算每月短少約爲八·○○○·○○○元中央羅掘旣窮思借外債以彌補之際此世界之金融紛亂如麻國内之兵爭靡有止期去年十一月前竟無重要之外債得以成立是月中央以烟酒爲抵押品向太平洋拓殖公司ＰacificDevelopmentCompany簽定三千萬金元之大借欵一千零五十萬元巳交中政府矣 
　　内債 
　　一九一九年中央政府亦曾發以二十年爲期之七釐公債二萬萬元以圖救急惟以政局未靖人民不敢投資於是項債券故此二萬萬之公債竟全歸失敗也政府於是不得不借助於國内銀行之短期借欵及中交兩行之墊欵其爲數有五千萬元之鉅現在此類短期借欵均巳到期而須應付未識李思浩潘復將以何術處理之也 
　　當危急之時除短期借欵外尚有一彌補之法其法維何即所謂有利庫券者是也此類庫劵與短期借欵一而二二而一者也去年得自此券者約有千萬元不無小補也其利息爲按月六釐自發行日起六月滿期經理者爲中交兩行 
　　海關收入 
　　去年財政上最大之來源爲關税因收入增加滙兌便利故關税除抵償賠欵及應付一九一三年以鹽税作抵之善後借欵外復能有餘欵以供政府之用一九一七年之關餘爲一千二百萬元一九一八年者爲一千三百萬元上年海關收入加以前年結餘之一○·六一八·七五二元共爲三三·九○六·一九○元惟據總税務司之報告一九一九年全國海關收入爲四千六百萬元爲歷來最大之數云去年受總税務司節制之常關之收入共爲四百四十九萬一千元較前年多五十一萬七千元亦爲空前之數也海關常關税除應付所抵外債賠欵一九一三年善後借欵及扣去徵收費用及濬浦碼頭捐等尚能餘一極可觀之數以付政府總税務司安格蘭氏曾謂『外債賠欵之仰給於關税者年需七百萬鎊然照現在滙兌之價格余每年可集二千萬鎊故若銀價得維持其現在價格則中央政府可得極大之關餘也』 
　　鹽税鹽税自丁恩氏整頓後收入年有所增可謂中國新闢之財源也據鹽務署正月三十日公佈之一九一八年之報告謂『一九一九年鹽税收入除去徵收費後交於銀行團者爲八○·六三六·五○三元較前年多九·○七○·九八三元以鹽税所抵各欵亦皆按期付清一九一九年餘欵之交於中政府者爲七五·二一三·四四九元（關餘六·二○五·七五六元亦附入此數）其中二千六百萬元或爲當地所把留或爲省吏所支用或爲武人所佔奪』内爭寧息後鹽税之收入必將更形增加蓋現在四川雲南廣西廣東各省之鹽税皆爲西南武人所管轄也 
　　一九一九年之收入上年危急之時往往恃短期借欵及庫劵等爲救星已如上述兹將斯項收入及其他進益列表統計之 
鹽税餘欵　　　　　　　　　七五·二一三·四○○元關税餘欵　　　　　　　　　三三·九○六·一九○元延期賠欵　　　　　　　　　　九·二○○·○○○元消除德國賠欵　　　　　　　　二·八八○·○○○元常關税　　　　　　　　　　　六·七○○·○○○元烟酒税　　　　　　　　　　二○·○○○·○○○元印花税　　　　　　　　　　　四·○○○·○○○元公債　　　　　　　　　　　　六·○○○·○○○元短期借欵　　　　　　　　　三三·○○○·○○○元中交墊欵　　　　　　　　　二○·○○○·○○○元烟酒借欵　　　　　　　　　一○·五○○·○○○元有利庫券　　　　　　　　　一○·○○○·○○○元總數　　　　　　　　　　二三一·三九九·五九○元 
　　所償債務之總數一九一八年終除拖欠之官俸不計外中央之國債表列如左 
長期外債　　　　　　　一·一四五·五五○·○○○元短期外債　　　　　　　　　　六七·九二○·○○○元長期公債　　　　　　　　　二二一·五二三·○九五元短期公債　　　　　　　　　　一四·五八四·五一四元總數　　　　　　　　　一·四四九·五七七·六○九元以關税所付之長期外債　　　　四五·七一二·五六七元以鹽税所付之長期外債　　　　　六·六五九·四○○元以外欵所付之長期公債　　　　一七·九六五·○四六元以庫券所付之長期公債　　　　一六·五五八·五二○元以庫券所付之短期公債　　　　一四·五八四·五一四元長期公債之利息　　　　　　　一三·二○○·○○○元總數　　　　　　　　　　　一一四·六八○·○四七元　　據上表則債務一項年須付出一一四·六八○·○四七元矣除去此數後中國國債在一九一九年終爲一·三三四·八九七·五六二元然一九一八年終拖欠之行政費三○·○○○·○○○元特别軍事費一三·○○○·○○○元及一九一九年所缺之普通行政費一三·○○○·○○○元普通軍事費一七·○○○·○○○元五○·○○○·○○○餘元之本國銀行借欵及墊欵猶未加入也若以上述各數統而計之則中國今日之國債實爲一·四七四·○○○·○○○元也 
　　一九一九年安度難關去年歳秒凡關心中國國事者咸預料中國政府勢必破産而繼之以軍隊之叛亂大局瓦解恐難收拾然難關臨頭竟能怡然過之各機關竟得維持其恒態以迎新歳中央運用手段之神妙實有出人意料者矣說者謂危症之續命湯爲隂曆年底銀行團所交之七·○○○·○○○元及最後五分鐘中所得之日欵九·○○○·○○○元然在今觀之卽無此兩項進欵亦未必有破産或兵變之虞也 
　　一九一九年長財政部者去年長財政者共有三人正月間曹汝霖氏兼斯職嗣以交通部事繁難以兼理財政故卽辭去繼之者爲龔心湛舊派人也彼於二月間就職九月中告退龔氏長財政時雖不無可議處然有三優點未可一筆抹煞之者也（一）月減軍費三·○○○·○○○元（二）拒絕各部加費（三）非萬不得已時不借外債終龔氏九閱月任期内從未借一日欵此尤足差强人意者也後以拒絕張作霖要求軍費被迫而去職繼之者爲李思浩現仍居斯職也（通一） 
[中國之鐵産（譯遠東時報）]  
　　中國以富於物産著名致使多數人士之觀察中國鐵産問題者無不抱沉着之思索及快樂之觀念中國礦産誠屬藏富於地未能實行開採以供應用但中國誇誕者恒謂中國礦産必能供給日後之用遲早終有一日所有礦産必能開採發達吾人得以享受繁盛滿足之快樂日也此等自慰之言實非深悉礦産情形者所敢保證蓋中國礦産除煤之外並不能取之無盡用之不竭也觀於中國鋼鐵之情形可以知矣 
　　據一九一○年萬國地質學會及英國礦工總會最近之調查世界現在及將來鋼鐵之供給列表如下（表中單位以百萬噸計） 
　　（一）現在 
國名　　　　　礦　　砂　　　　　鐵之總數 
美國　　　　　四·二五八　　　　○二·三○五紐芬蘭　　　　三·六三五　　　　　一·九六一墨西哥　　　　　　　五五　　　　　　　　三○古巴　　　　　一·九○三　　　　　　　八五七巴西　　　　　三·五○○　　　　　二·二七五法蘭西　　　　三·三○○　　　　　一·一四○盧森堡　　　　　　二七○　　　　　　　　九○德意志　　　　三·六○八　　　　　一·二七○比利時　　　　　　　六二　　　　　　　　二五英國　　　　　一·三○○　　　　　　　四五五俄羅斯　　　　　　八六四　　　　　　　三八七芬蘭　　　　　　　　未詳　　　　　　　　未詳瑞典　　　　　一·一五八　　　　　　　七四○瑙威　　　　　　　三六七　　　　　　　一二四希臘　　　　　　　一○○　　　　　　　　四五奥地利匈加利　　　二八四　　　　　　　一○三瑞士　　　　　　　　一六　　　　　　　　　一意大利　　　　　　　　六　　　　　　　　　三西班牙　　　　　　七一一　　　　　　　三四九葡萄牙　　　　　　　未詳　　　　　　　　未詳中國　　　　　　　五○○　　　　　　　二三○日本　　　　　　　　六四　　　　　　　　三二高麗　　　　　　　一一○　　　　　　　　五五澳大利亞洲　　　　一三六　　　　　　　　七四阿非利加洲　　　　一二五　　　　　　　　七五總計　　　　二六·三三二　　　　　一二·六二六 
（未完）（鵬） 
 
 

Page 20

 
 
   
 
 

Page 21

 
 
   
 
 

Page 22

 
 
   
 
 

Page 23

 
 
   
 
 

Page 24

 
 
   
 
