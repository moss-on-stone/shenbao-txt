# 1924 - 39 - 4918305

 

Page 1

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 2

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 3

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 4

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 5

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 6

 
 
第一萬八千三百零五號;中華民國十三年 西曆一千九百二十四年二月十六號
星期六 * *時評 
[相合（冷）]  
　　直因奉不願和而聯結其内部是謂急則相合反言之假使奉有和意反直派不相逼則直之内部固將相兼相并自相衝突矣 
　　急則相合原爲今日中國有勢力者一種常例其外又有一相合之例則爲有利之相合也有利之相合其不能久更甚於有急利旣到手而爭即隨之非若有急之急不去而合終不解也 
　　雖然相合之原以古義言之爲道爲德爲情誼即所謂志同道合也以今義言之爲主義即所謂正當之政黨也若以緩急之故爲離合之本則其相合之意已不誠復何能堅固而久永是又世人所謂貎合而神離者耳 
[國内專電]  
　　北京電曹吳以奉天不受行成决實行團結直系爲前提洛派將吏來京訪馮軍將吏外曹又囑王懷慶閻治堂靳雲鶚胡景翼與王承斌連絡今申王等赴津某西報記者今晨由奉歸云奉高級軍官頗有準備下級幹部則厭倦戰事日前京方仍託人逹張作霖申和議張答三省軍政悉聽人民主張保安總司令惟人民之使命是遵慶吊外無與京接洽必要故府中未能派出正式代表因感於團結直系之必要（十五日下午八鐘） 
　　北京電財政整理會辦事人散漫張競仁與顏忽欠和財部債欵表尙未送齊財部反請銀行公會派代表到部協商國内銀行實欠數目并通知鹽餘借欵團一併協商故中央政府究竟欠内外債若干財部至今未悉即整理會亦算不出（十五日下午一鐘） 
　　北京電删（十五）衆院開會到三百三十二人凌鴻壽主席變更議程廖勁伯報告審查彈劾王克敏案結果先决用藍白票表决抽定李燮陽等爲檢票員結果名刺二百八十白票二百十三藍票六十八票多於名刺一張有人大呼無效遂宣告改期 
　　北京電删（十五）參院開會不足法數流會（十五日下午八鐘） 
　　北京電荷使今晨訪顏惠慶述本人主張將法郎案提海牙公斷顏答本人不贊成因此案若提交海牙和平會至少五年方能解决其間吾國所受損失甚鉅（十五日下午八鐘） 
　　北京電趙恒惕電王克敏項驤韋爾頓請借運蘆鹽八十萬赴湘謂淮鹽質劣川粤質佳私侵日巨非蘆鹽不足以抵制私鹽（十五日下午一鐘） 
　　北京電院覆葉夏聲質問德發債票案質問各點並無其事菲格來京政府並未與之若何協定（十五日下午八鐘） 
　　北京電憲政實施籌備處呈請法律未公布前行政訴訟仍由平政院受理 
　　北京電張福來酉刻到京住袁家花園 
　　北京電擬令劉家佐漢口特别區市政局長李澂爲全國商標局長 
　　北京電中俄交涉署函加拉罕請查阻庫俄鐵路之興工並抄函交外部備案（十五日下午一鐘） 
　　北京電陜劉請設西安造幣廠鑄銅元籌軍費（十五日下午一鐘） 
　　北京電張福來李濟臣電財部請將豫省積欠中交兩行一百三十六萬二千餘元轉入部賬即作爲豫省代財部墊發軍餉出賬（十五日下午一鐘） 
　　北京電方本仁電軍事處滇軍洪部來歸計有四團已商妥開赴南雄韶關派萬參謀往洽决先發恩餉三關昨曹批交財部速匯十三萬給方 
　　北京電王克敏對財政關公益者每不樂辦兌換流通劵維持會請設法整理王答不管又王克敏將銅元票基金六十萬存銀行生息坐令銅元票復跌（十五日下午一鐘） 
　　北京電今晨京奉車遲到四點之久係車頭障礙（十五日下午一鐘） 
　　北京電豫督張福來來京今夕可到 
　　北京電蕭耀南願承受兩湖交通恊餉不願兼省長但直魯豫恊餉給公府故曹主將兩湖恊餉給洛吳以省長給蕭兼今蕭辭意在爭恊餉 
　　北京電府院息李厚基運動督湘使趙專任省長但須徵洛吳同意 
　　北京電温樹德渤海艦隊司令杜錫珪及齊燮元不贊成故備好令稿交送洛吳通盤核議（十五日下午一鐘） 
　　北京電日使館林少將調查各路警察與軍隊不能一致恐有危險請交吳注意（十五日下午三鐘） 
　　北京電唐在禮昨赴交部與吳毓麟商路警事吳允督辦處派視察赴各路調查接洽並准視察乘特别快車及路局肛發專電等（十五日下午三鐘） 
　　北京電參陸部會商實施憲法關於軍額及徵兵問題全國未統一以前礙難確定（十五日下午三鐘） 
　　北京電津浦路組織手槍隊二百名佐以探海燈專以保路（十五日下午三鐘） 
　　北京電農部商標局長秦瑞价辭派李澂繼（十五日下午三鐘） 
　　北京電洛訊軍官講習所第一期學員畢業後第二期現經招補足額已開學又李倬章將於元宵節後出巡清鄉（十五日下午一鐘） 
　　天津電蘇俄遣輪一艘於文（十二）日滿載貨物抵津聞係一九一八年義勇艦隊現擬往來大連天津間 
　　天津電段病全愈今日接見鮑貴卿晤談移時 
　　天津電陸洪濤派康新民來津購自來得手槍四百枝於寒（十四）運走 
　　天津電熊克武代表曾通一删（十五）由津赴滬 
　　天津電趙玉珂因世界長期飛行隊定期抵華由津上陸特來津準備停機地點（以上十五日下午九鐘） 
　　尙有電報及要聞轉入後頁 
 
 

Page 7

 
 
第一萬八千三百零五號;中華民國十三年 西曆一千九百二十四年二月十六號
星期六 * *[國内專電二]  
　　天津電豐台毆傷洋員案外報謂非逹懲辦正凶不止一時難望解决 
　　天津電寒（十四）早王占元由奉晋京報告接洽和議情形 
　　天津電趙玉珂來津查騐停機場地址（以上十五日下午九鐘） 
　　天津電商會選舉約於月底舉行 
　　天津電張日内晋京轉洛運動和平統一（以上十五日上午十鐘） 
　　天津電失業俄人以販運軍火爲生活實屬有礙地方治安海關奉稅務處電令各關卡嚴行查禁 
　　天津電魯警廳長高延文晋京賀曹年昨來津與靳雲鵬商要公即返本任 
　　天津電孫寳琦約張紹曾晋京商和平統一如籌有具體辦法再令張赴洛謁吳（以上十五日上午十鐘） 
　　奉天電昨日總司令部會議舉行春季大校閱 
　　奉天電吳督軍俄勞農政府以三千五百萬紙幣迫阿穆省商民行使請向俄嚴重交涉 
　　奉天電王省長爲整頓稅收召各縣稅捐局長來奉會議 
　　奉天電吳督昨晚蒞奉 
　　奉天電曹派雲章携手書來奉係接洽和議 
　　奉天電張孫協定在吉設兵工分廠開辦費預定七十萬限四個月内成立（以上十五日下午八鐘） 
　　濟南電鄭熊委路局總辦唐柯三調查膠路焚車事唐因事未往改派坐辦崔藩今早崔偕茅元勳東下 
　　濟南電唐仰杜運動議員發電攻財王及熊熊偵知面加嚴斥 
　　濟南電赴洛三批軍官在濟集齊日内首途（以上十五日下午三鐘） 
　　漢口電眞日豫匪高保勝竄擾棗陽七坂崗補充旅一團一營開駐樊城 
　　漢口電第一旅長孫建業領去快槍二百支子彈四十箱運廣水（以上十五日下午五鐘） 
　　長沙電蔡部田劉兩旅改編已妥趙覆電嘉慰並撥餉接濟 
　　長沙電趙寒（十四）致電各將領自政變後各軍補充槍枝竟以土槍充數危險實甚軍餉豈容虚糜將來檢查槍械凡屬土槍萬不能充數嚴加取締即修理槍枝亦應由軍務司飭鐵工廠修理不得逕向鐵店覓修或另製造 
　　長沙電陳渠珍部退出辰谿該縣兵單匪多電請派兵駐防 
　　長沙電趙令唐生智放行水口山黑砂六百噸惟唐要求將礦局籌獲之五萬元撥交該師（以上十五日上午九鐘） 
　　香港電孫定日内巡視北江寒（十四）諭粤路備花車 
　　香港電吳佩孚密令贛蔡就近接濟林虎馬濟沈鴻英林虎陸榮廷等决於春季分路入粤贛南確有軍事動作揚言係防湘軍侵入孫極注意已飭宋鶴庚調第一軍全部同高鳳桂部駐南雄大庾一帶嚴防 
　　香港電廣州米潮仍未解决各店存米日少恐有米荒之虞 
　　香港電伍朝樞將代表孫赴英 
　　香港電湘軍赴東江者約八千餘人現均駐於石龍石灘譚延闓亦將出發 
　　香港電桂軍軍長鍾明階眞（十一）電孫謂連日與敵在紫洞都蓬劇戰斃敵二百餘獲槍數十不難收復懷賀請發餉彈 
　　香港電傳孫科將使俄以梅光培暫代市長 
　　香港電孫昨召軍政要人開會議討論統一財政進兵東江問題滇軍無確切表示多推諉孫憤謂迭次戰事滇軍肆意索餉致我羅掘俱窮復賣公產弄到民怨沸騰集矢於我今財政紊亂汝滇軍仍不饜足諸多要索我惟有全交與湘軍辦理或謂湘軍全部調省即此會議結果楊希閔仍未赴東江 
　　香港電陸榮廷昨離桂林取道靈川興安行抵全州暫駐聞陸得耗湘西有大帮軍隊向湘南進發有窺桂意故陸在此嚴防 
　　香港電當局預計財政統一後軍政部日須給各軍火食三萬六千元每人平均以二毫計約十八萬餘人 
　　香港電廣九路債權代表保庇上書英領請向粤政府抗議撤温德章事 
　　香港電文（十二）孫下令各軍多自擴兵額槍枝人數均不足凡未核准部隊着一併裁汰照槍數編制正式軍隊在財政統一期内各軍不得擴充軍隊（以上十五日下午三鐘） 
　　杭州電盧電張載陽勿解職共支危局（十五日下午十鐘） 
[國外專電]  
　　紐約電昨午張孝若赴華昌公司宴會演說中國近時社會進步甚速情形晚間中美恊會約宴駐美公使自華盛頓來躬與盛會張演說中國實業現狀與英美初興時期大略相同深有厚望中美兩國感情素好在政治有親密事實可證通商關係自必漸次發逹政學商界要人到者五百餘同時由無線電傳出演說詞連日張赴重要政治家宴會 
特約路透電 
[北京彈劾案]  
　　十五日北京電今日午後衆院開會議員出席者三百四十二人因王克敏發行國庫劵一百萬元充駐外使領署經費未得國會同意特提出彈劾案旋村表决計投票者二百八十二人有二票不塡名故遂宣布表决不合式計贅成彈劾者二百十三票反對者六十七票又廢票二彈劾財政總長問題今暫緩作决 
[川中戰訊]  
　　十五日北京電據成都外人續電稱潼川附近一役甚劇烈川軍委屍千具於戰塲北軍奪獲軍火甚夥第一師第六師敗後退至成都北軍已於二月四日進至城下前傳吳佩孚現正竭力挽回西南戰禍今日聞吳已派代表施某赴浙謁見盧永祥似可商妥消滅戰禍之辦法云 
[法國對華觀念]  
　　十四日巴黎電法殖民部對衆院外交委員會陳說法人在華利益之重要該委員會核准衆議員古尼爾氏之報告書主張於保留下賡續東方匯理銀行所享之特殊利益外交部長將調查對華銀行團之事業每年將其成績報告國會一次 
[法國對於魯爾政策]  
　　十四日巴黎電巴黎廻聲報載一投稿謂法國魯爾政策之變更不致如反對黨報紙所言之甚所傳普恩賚氏將如何變計之說純屬幻想之詞法國將堅持在魯爾减無可減之最小範圍故英相麥氏能否與普氏得一諒解大可疑問云某報稱法國縱準備抛棄其在魯爾與來因之經濟制度亦將維持其軍事管轄權預料法德間可締結商約云 
[英法之和協]  
　　十三日巴黎電法政界因英相麥氏對法論調甚爲友好故極感佩且得知麥氏欲迎合法人觀念之誠摯與决心法人確信解决各種問題之事業定可根據兩國和好之新空氣以相互諒解與和讓之精神而行之 
　　十四日倫敦電英法繼續以公文磋商後已商定解决巴拉狄那特問題之辦法不日將派委員團前往該處告誡巴伐里亞地方議會當永久性質之新行政未制定時應如何執行政務辦法委員團以英法比員組成目前主要事務擬在以軍械供給警察及解除平民之武裝 
[德國分立黨内亂]  
　　十三日柏林電今日開撒洛特之分立黨與居民衝突死兩人斯威白魯根之分立黨聞裴瑪仙斯之事變消息即逃離該鎭 
　　十四日柯洛業電開撒洛特地方有民衆携毛瑟來福槍攻擊分立黨死十人傷多人 
　　十三日杜塞爾道夫電協約國高等委員今日一致决議在裴瑪仙斯宣布戒嚴令並解散數國民黨會社 
　　十四日柏林電裴瑪仙斯現頗安靜日前分立黨與平民互鬭之役共死黨人三十一名平民九名昨晚共產黨在斯台汀集衆示威且由屋中槍擊警察傷一人警察回擊死黨人一名又傷七名巴拉狄那特之巴杜爾漢之分立黨不肯離鎭爲羣衆所攻殺死六人法憲兵出而干涉驅散羣衆 
　　十五日柏林電德總統從國民軍司令西克特將軍之請於三月一日起解除戒嚴令 
[新加坡軍港之議論]  
　　十三日倫敦電前海軍大臣　梅立氏今夜在殖民學院演講太平洋之海防以現政府停止新嘉坡目前工作上契約爲惜但謂政府現擬愼重研究此事須商諸殖民地後方有决議此則令人聞之而欣慰者將來艦隊定仍以戰艦爲中堅英艦隊將來必全用油代煤故有在各處建設油池之必要此即爲發展新嘉坡之大理由云 
　　十四日倫敦電泰晤士報社論言及安芒氏在下院所發新加坡軍港計畫之議謂此說未可厚非但研究須出以胸襟曠逹之精神而不可抱屈從其成見之目的須知殖民地固已贊成築港計畫云 
[查德委員竣事]  
　　十四日巴黎電第一專家委員會調查德國財政狀况後已離柏林將規定决議報告賠償委員會衆意專家之調查大足助賠償問題之解决 
[英國之英波油股票]  
　　十四日倫敦電財政大臣史諾登今日在下院答覆關於政府不賣英波公司官股一事之詰問三起謂緬甸油公司凖備以七十五至八十先令之價收買此股較　價得有餘利六十先令而較市價約厚二十先令政府於詳細考慮之後覺以官股售與一合併公司有背公共利益尤不合海軍利益蓋政府投資於獨立油公司之原意將因此而破壞也此事已無疑義故政府不欲再行考慮之 
[印度之新議案]  
　　十三日德里電立法議會今日否决主張召集代表大會草擬憲法提交國會之决議案當議會繼續辯論之際巴台爾氏力主陸軍當由印人管理惟英軍官及英軍仍當駐印（衆大笑）吉特萊大佐爭稱無正當之陸軍而欲建成充分之責任政府實屬無意識之談參政會通過立法會所已成立之非正式議案制定寓英國他處人民入印及居印規則動議人謂現因其他殖民地岐視印人故實有通過此報復計畫之必要云 
[美國移民案]  
　　十三日華盛頓電國務卿休士氏致書衆院移民委員會主任謂衆院現議之移民取締條例將令日人不能寓美此與對日之條約義務相抵觸日本已請國務部注意此事又謂此種條例將推翻增進美日邦交之華府會議事業今宜將日本與他國置同一之基礎云云 
[錫價飛漲]  
　　十四日倫敦電昨日現售錫價高至每噸二百七十五鎊以上本年已漲高四十一鎊說者謂此必有人囤積居奇所致 
[各國近事記]  
　　十五日馬尼刺電布加斯島之柯洛勒姆人二百八十五名已降亂事可望終止 
　　十四日巴黎電法政府今日得衆院信任票某議員修正政府加稅百分二十案之提議被三○一票對二一二票否决 
　　十三日埃及魯克索爾電加德氏因埃及公共工程部無禮已封閉杜丹哈門古墓不再從事搜覓 
　　十三日華盛頓電洪都拉斯仇抗總統之革命仍在進行美國已與該國斷絶外交關係 
　　十三日瑙威京城電全國僱主聯合會宣布自二月二十八日起停閉釀酒電料化學印刷等廠以抵制全國職工聯合會大會宣布罷工表同情於罷工之港工之舉因以賦閒者將有一萬二千四百人 
　　十四日海牙電今日荷下院開會共產黨議員賴文斯台氏質問與俄國恢復商業與外交關係之談判已否進行外交大臣答稱尙未進行惟政府現正密切注意此事 
　　十四日巴黎電一月份法國入稅共二二九六○○○○○○佛郎其豐爲前所未有 
　　十四日孟買電印度帝國銀行之利率已增至九釐 
　　十四日華盛頓電參院尙未核准任裴蒂氏爲駐華美國按察使 
[公電]  
　　北京通電各省衙門均鑒本日令特任石紹明爲顯威將軍此令特任楊容芳爲啓威將軍此令特任潘文華爲植威將軍此令任命顧積孚爲將軍府將軍此令任命李樹勳何金鰲郭汝棟白駒爲將軍府將軍此令派惲寳惠籌辦京城貧民生計事宜此令内務總長程克呈秘書劉宗彝周宗澤盧啓賢李宏毅魏楨蔣錫曾許崇熙呈請辭職均照准此令内務總長程克吾請任命邵福瀛陳祖儡蒯恩榮程亘汪郁年爲秘書均照准此令敎育總長張國淦呈秘書洪逵朱炎唐凱殷公武呈請辭職均照准此令敎育總長張國淦呈請任命甘鵬雲孫爾康盧式楷周延勳雷國能馬秘書均照准此令陸軍總長陸錦呈請授耿金元爲陸軍步兵中校應照准此令京鹽印 
國外要聞 
[美國通信（許應期由美寄）]  
　　麻省理工學院Massatuesetteute　Institn　ofTechnology之槪况 
　　（一）緒言民國十二年秋約克遜總統號輪船來美習工程科同人組織一工程學生會會員散居於康納爾大學Cornell　University意里諾大學University　of　Illinois麻省理工學院Massatuesettes　Institute　of　Technology簡稱M.I.T.密歇根大學University　of　Michigan洛　爾大學Lowell　Universyty啞海啞大學Ohio　Universyty畢芝堡大學University　of　Pittsbnrg斯丹福大學Stanford　University威士康新大學Wisconsin　University幾盡國内知史之工科大學各　員因相約進某校者將某校之槪况作記述藉以比較而介紹於國人亦使後來者知所取擇焉 
　　麻省理工學院名滿全球固無庸加以虚譽全球各國中無一人來學者只波斯一國前日波斯某大臣考察歐美特來參觀大爲嘆美彼謂回國後當設法使波斯青年來受此完美之敎育云愚來此不久校中精神風尙多有未悉愚所進爲電機科之研究院於他科内容不能十分詳細故所述多從簡略尙祈讀者見宥是幸 
　　（二）沿革本校創始於一千八百六十年是時美國會通過一議案凡私立學校得由國家供給公地作爲校址於是洛閣氏Williarn　Barton　Rogers即正式呈請撥地設一工業學校其時規模甚簡陋當一千八百六十五年時校中學生只有十五人校長洛閣氏苦心孤詣維持不懈至一千八百七十年氏因勞身弱不得不辭職而校務乃委諸校中敎授團自一八七○年至一八八○年是爲本校最危險之時期非諸敎授之熱心維護與其時少數人之慷慨輸助則此校固已不存於世矣及一八八一年校中情形更覺岌岌不可終日洛閣氏是時身體雖日見衰頽而終不忍坐視其所創始之學校危殆而不救於是復勉就校長職某次在對一八八二級致訓語時氣絶而没其服務社會眞所謂鞠躬盡瘁死而後已矣一八八二年伍爾珂將軍General　Francis　Amasa　Walker接任校長職務直至一八九七年卒時始止當其在職十六年本校乃從勉强支持之工業學院一躍而爲偉大之　　大學當其殁時全校學生已有千二百人此校聲名　布極廣彼之成功即在於彼任事之熱心勇敢膽識才力冠絶一時此校之有今日不能不感伍爾珂將軍General　Francis　Amasa　Walker之賜也伍爾珂殁後暫由敎授克拉夫Crafts代理校長職務一九○○年伯里吉Dr.Henry　S.　Pritchett博士任校長一九○七年辭職敎授諾易氏暫時代理此數年中課程益趨完善校譽亦日廣大至一九○八年麥洛林Richard　Clmaclarin繼任而此校更突進麥洛林博士係一物理家法律家有極高之管理才能彼在任時决心使本校爲更偉大之學校於是錫力設法使本校有寛裕之經濟因此本校乃有堅固之基礎於一九一六年偉大之新校舍得以落成本校原校舍本在波士頓故又名波士頓工校Boston　Tech·新校舍則在銅橋之却爾斯河邊（波士頓Boston　與鋼橋Cambridng相隔一却爾斯河Charles　River）至今除建築科外餘均在新校舍中麥洛林卒以焦心籌畫身力驟衰於一九二○年月十五日病殁如此偉大人物之逝世全世界當洒同情之涙固不獨本校之關係人應抱深沉之哀慟已也麥洛林殁後校務即由泰爾卜（化學科敎授）威爾生（物理科敎授）密爾（機械科敎授）同行處理奇異電氣公司之湯生被舉爲代理校長至一九二二年斯屈登博士Dr.　Samuel　Wesley　strattion任爲正式校長直至於今斯屈登先任職政府中之標凖局Bureau　of　Stan　ard聲名大著任爲校長允當其職斯校前途未可量也 
　　（三）學校行政一切組織略與商業組織相同最高機關係屬諸董事會Board　of　Dir　ctors　of　Corporation董事會共有永久會員三十五人暫任會員十五人任期五年董事會負進行校務之全責由董事會選舉執行委員五人爲執行委員會Exective　Commitee執行委員會有保管本校產業之全責於全校之行政及敎授團有監管之權力由執行委員會委任校長會計聘請敎授以及校内一切職員指定各人之職責核定各人之薪俸凡一切規畫之執行則均付之於校長及會計焉本校二十年來擴充甚速茲將本校一九○二年及一九二二年兩年經濟情形之比較列表於下以見其槪 
　　　　　　　　　　　一九○二年　　　　　　一九二二年 
生財　　　　　　美金　一六五○○○○元　美金　一一四○○○○○元 
捐贈金（基本金）　　　一九○○○○○元　　　　一五七八○○○○元 
學生繳費　　　　　　　　二八○○○○元　　　　　一○一○○○○元 
基本金產利　　　　　　　　七五○○○元　　　　　　六二八○○○元 
其他　　　　　　　　　　　四八○○○元　　　　　　　九五○○○元 
每年收入 
總數　　　　　　　　　　四○三○○○元　　　　　一八二四○○○元 
敎授薪金　　　　　　　　二二九○○○元　　　　　　八三七○○○元 
各科雜費　　　　　　　　　四○○○○元　　　　　　一六三○○○元 
官理費　　　　　　　　　　六六○○○元　　　　　　二六○○○○元 
電燈電力熱氣等　　　　　　四九○○○元　　　　　　四二四○○○元 
其他　　　　　　　　　　　二五○○○元　　　　　　一四○○○○元 
每年付出 
總數　　　　　　　　　　四○九○○○元　　　　　一八二四○○○元 
[日委員决定對華文化案]  
　　日本對華文化特别委員會十二日在日外相官邸開會審議之結果决定（一）庚子賠欵主張使用於華人文化事業（二）關於山東補償金主張使川於日本人經營之文化事業上項大綱决定後就第一項　途决定在北京設立人文科學研究所及圖書館在上海設立自然科學研究所之大體方針其具體的事項仍待十四日調查委員　决定 
　　至十四日調查委員會開會情形據東方通信社　日東京電云對華文化事業第二次調查委員會今日在外相官邸開會可决如下一大正十三年份因須於北京設圖書館並人文科學研究所在上海設自然科學研究所故擬立時支出約八十萬元之問題均爲貢獻於東方文化之保存發揚所至要已由帝國議會决議認爲不獨適合於本文化事業之精神目的且合於民國一般人所希望依此旨趣故可决特别委員會决議之修正案」 
　　山東京電云對華文化事業調查委員會可决特别委員會所議决之修正案時决議之趣旨全文如下「决議」茲因將在大正十三年設置圖書館及人文科學研究所於北京設置自然科學研究所於上海首先支出約八十萬元以圖書館係蒐集易於散失之各種文獻以資研究及學習者研究所係考究眞理期裨補世界之文化者故同爲保存及發揚東方文化所貢獻最切要之舉以此項事業爲第一着手不但與帝國議會議决之對華文化事業法之精神目的相適合並亦認爲合於民國一般人士之所希望因是之故綢羅關於中國有學識經騐者及貴衆兩院代表之本委員會以此爲於中日兩國關係之歷史上劃一新時期之重大事業於此趣旨承認可决本案政府亦永遠本此趣旨謀將來之政策及進步「希望條件」（一）就於本事業之實行方法具體的設計等由外務大臣徵集專門家之意見愼重調查立案（二）外務省擬定具體的設施　後必　下届議會召集本委員會付議右項具體案 
 
 

Page 8

 
 
第一萬八千三百零五號;中華民國十三年 西曆一千九百二十四年二月十六號
星期六 * *國内要聞 
[北京通信（隨波）]  
　　四面楚歌之王克敏 
　　衆院彈劾王克敏案已定於明日爲最後之審查王之成敗關頭將繫於此據一般議員揣測謂反王派主張此案速進以免中變故星期五衆院若能開會特别委員會必將是案向大會報告惟仍恐不成會耳王在衆院之對頭人初本只民憲同志會及四十二號兩派後以王按住歲費不發已經激起衆忿復將財部津貼議員名單令其機關報公佈更與議員以難堪蓋此項津貼財部早已停止在理可以不必追敍况公佈者又僅一部分若王之同鄉議員及憲政黨均不在内亦欠公平故受此項打擊者無不攘臂面起力言攻王此王左右之失策也 
　　王之彈劾案無論成立與否而王在孫閣中總覺不易久留日前有某閣員語人謂此届年關王已有江郎才盡之歎許願未還得罪人處太多若洛陽協餉只點綴二十五萬天津協餉只點綴十萬皆嫌太少恐王一朝到爲難關頭將無人爲之帮忙說話也其言如此可見閣員中亦有看到王氏前途不佳者至於孫王合作之說王氏左右雖儘量鼓吹終覺無效不然孫氏此時安肯尚昌言將查辦王克敏者王聞孫言亦曾託人探詢意嚮謂總理果欲帮着國會查辦王叔魯否孫笑曰叔魯旣係我孫閣閣員我豈有願其受查辦之理况責任内閣閣員違法總理不得辭其責我何必帮人暴叔魯之過不過查辦案已經兩院先後通過未可置之不理否則人亦將疑我袒護叔魯是欲蓋而彌彰也好在叔魯坦白自知無罪當不懼查辦且可藉此一洗其寃故我之意不妨請白宫派一公正大員查辦一下以了結國會之麻煩此意我正欲先告之叔魯君旣來問即請以此語轉逹之孫此言頗爲中聽查辦確係善意的然王對此已有笑啼不得之感矣 
　　王之不得於孫在失洛助換言之孫之不滿於王亦以洛故日前有豫籍某議員自洛陽來述吳嘗與某君私議孫閣某君謂孫不失爲好人雖年事略衰然使其得有機會措施必在張敬輿之上惟所用閣員太不滿人意吳曰此次支配閣員係孫一手所辦乎抑另有人主持乎某君曰自然另有人主持吳曰若然則閣員之不佳何能歸咎於孫某君又曰設叔魯堅决不幹帥座挽留之否吳曰此係叔魯個人出處彼量力而行可已我不强人所難某議員述此認洛吳頗愛孫而未必助王故王自年關度過以來外察情勢知無所恃態度頗爲消極也 
　　王之彈劾案旣在進行中而其查辦案孫氏意見又如此王苟無所準備難免不落陷阱於是王之左右乃爲王劃兩條出路一則運動公府一面按下查辦案一面阻止彈劾案一則宣佈本年上半年之窘狀使謀財長者望而生畏裹足不前並由其左右宣言王若何計畫若何本領必可維持現狀使公府非留王不可至於國會方面王左右認爲無若何力量只須將搗亂最力者數人加以聯絡其餘不難以高壓手段對付之故衆院之特别委員會審查彈劾案時王派曾以此手段嘗試之無如此會中吳派委員佔多委員長廖勁伯又係吳派中堅分子其策乃未果行今即可設法辦到然一到報告大會則此案已有箭在弦上之勢衆院爲顧全體面計恐亦未便私自罷休耳 
　　更有甚者王旣爲財長當然須與金融界鎔冶一爐然王於張弧在台上時暗中拆台甚力張氏一派現即以其人之道反治其人之身王凡有所秘劃一爲張派所聞即儘量宣傳爲無形之破壞王實無可如何往之若金佛郎案若崇關庫劵近之若德發債票皆受反對派宣傳而成不良之結果故以王之内外夾攻考其將來决難樂觀王之靠身現僅有府方三五權貴與李彥青交情尤深彼此往來已成通家之好不過此一條路爲其終南捷徑然究無以解於四面楚歌之危耳（二月十二日） 
[北京通信（谷水）]  
　　副選提案之前因後果 
　　府洛對於副選之觀念 
　　副座選舉去臘會有一度之喧傳各政團雖有所協商而組織副總統選舉會提案尙無其人究之所以未提之原因（一）在年關之際大家忙於度歲無暇計及副座之選舉（二）提出與連署者尙未商妥（三）應以何人爲副座候補者各政團亦未有接洽（四）政團所想像之副座候補者對於國會之態度爲何如尙無明瞭表示依以上四種之原因認爲尙可暫緩故不妨挨過舊曆年關再作計議也 
　　爆竹一聲殘臘盡矣林樹椿李載賡牟琳萬鈞等十人之提案及梁昌誥等一百五十二人之連署依憲法第七十三條之規定提出組織總統選舉會選舉副總統案於十日送逹衆議院秘書廳並請行政委員會將該案列入議程似此急遽進行副座選舉當可易於實見矣然究其内容則離題尙遠往歲大選之醖釀一年始告成功故林樹椿副座選舉之提案吾人只認爲副座選舉醖釀之表現而已惟副座選舉之運動與時局有密切之關係將來時局呈如何變化於副座選舉運動之裏幕即可窺見一班故林樹椿等提案之經過及府洛兩方之眞實態度亦有可紀之價值故特濡筆述之 
　　考副選運動之動機係石駙馬大街四十二號俱樂部所發起主持四十二號者爲豫籍議員李載賡李因色彩過濃未便自行提案特授意林樹椿提出林係粤籍議員民八廣東開會時始得候補到院民十一國會恢復後林雖出席亦未有若何表見與各政團亦未有若何惡感遂决由林氏提案請組織總統選舉會嗣該政團又以組織總統選舉會非一黨一派所能把持亦非一二人所能操縱故於未提案之先由林奔走各政團探詢意旨各政團對於副座選舉雖間有認爲時機未到者然以議員職責所在實難辭却且此等好買賣豈肯錯過時機故連署人數頗多即提案人各政團皆有如民治社之牟琳民憲同志會之余紹琴全民社之王茂材憲友俱樂部之萬鈞石駙馬大街四十二號之李載賡觀音堂十號之董慶餘均有署名提案而連署者亦色色俱備京報所載副總統之選舉業經十五政團之一致主張雖非事實而各政團對於茲事無有反對之者則可斷言該案旣已提出而國會形勢若何又爲一般人所注目惟自去年政變後離京議員雖不若留京人數之多然亦有三分之一左右去年大選王毓芝等賣盡十三分氣力花了多少寃錢受了多少氣始能勉强開成大選會離京議員雖有少數返京然返籍者亦爲不少據最近調查留京議員目下之人數兩院統計不及四百五十人兩院二分一之常會僅能勉强開成而三分二（五百八十三人）之總統選舉會則不易召集故副選問題於最短時期内絶無開成之希望至對於副座之候補者各政團中亦極留意何宇塵之奔走洛津寗杭即觀察各實力派之形色而預爲之所洛吳雖有盧子嘉之表示盧則始終無承受意近日國會方面多數傾向洛吳而吳之眞實態度迄亦未有表示舉吳之說不過國會之單相思而已 
　　國會方面旣如此府洛兩方對於副座選舉之觀念若何亦爲可注意之事府方對於副座無論任何人當選始終不願其成曹之眞意如此保派左右之眞意亦如此故大選以後王毓芝等認責任已了不願副選之成功事實昭然日來各政團對副選之聲浪雖高唱入雲而憲政黨之態度殊甚沉寂即可推知惟目前某議員　揭王蘭亭談及曹雖無大病然近來身體虚弱精神疲倦亦頗可慮某議員即乘間進言謂　座選舉亟應早日舉行爲大局計爲直系前途計亦應爾爾也王雖唯唯亦無若何表示至洛吳態度表面雖極力尊段　盧其骨子裏實深恐段張之聯合以謀直非眞願以副座讓盧也觀洛吳常有不滿保派之言時存逖克推多之想則洛吳對於副座未必忘情即可推見惟目下時機未到故亦無若何表示蓋恐因此陷時局於糾紛而召直系之内訌也據某議員之觀察副座選舉非至時局發生劇烈之變化使曹不能安於其位時直系决不願爲此副座之選舉其言殆非無因矣（二月十三日） 
[京衆院審查劾王案結果]  
　　認彈劾案應成立　定星期五報告大會 
　　衆議院特别委員會昨日（十三）下午二時在第四休息室開會審查彈劾財政總長王克敏案委員長廖勁伯主席延長時間至三時出席委員有劉尙衡史澤咸王恩溥林樹椿馬慶長李含芳盧元弼李景泉譚瑞霖等七人主席報告上次行政委員會决定今日開會之情形次駱繼漢陳中譚瑞霖康士鐸林樹椿等報告分赴財政部外交部調查文卷經過熙鈺謂彈劾財政總長王克敏案原分金佛郎案與五百萬使領庫劵兩項今日審查亦須根據提案人原意分兩次依法審查主席遂先以金佛郎案部分先付討論林樹椿史澤咸王恩溥馬慶長等相繼發言有謂此案關係國家損失甚鉅本會應特别注意促其成立以减輕國庫負擔者有謂金佛郎案使團第二次駁復之照會前日又逹到我國外交部則此案尙在交涉中政府之是否承認王克敏之是否依從外人之要求尙不能遽然斷定其必然違法至原案所認王克敏對金佛郎案爲喪權誤國此爲政治上責任尤非彈劾權所能及與憲法第六十一條所稱違法行爲完全不能適合應行取銷兩派爭執甚烈主席以付表决贊成原案成立者少數否决主席以第二項五百萬使領庫劵案付討論王恩溥李景泉等相繼發言大意謂政府如舉行公債及直接有關國民負擔之財政事項應先交衆議院議决然後方能執行民二及民六以後政府之一切借入外債行動尙可諉爲國會解散無法提交然國會方面尙提案催促政府交議今有國會存在政府竟貿然舉行使領庫劵與憲法第一百十一條實有違背應認爲違法此說多數同意遂依憲法第六十一條及一百十一條通過彈劾案其審查報告書當推廖勁伯起草十五日大會提出報告審查報告書應經各委員修正惟今日爲星期四時間廹促無法再開審查會當定於十五日（星期五）正午十二時各委員先集第四休息室通過審查報告書時已五時散會 
[京議員將規定查辦案程限]  
　　爲王克敏查辦案延宕而起 
　　依北京最近形勢所謂政府與國會兩機關辦事上每生呼應不靈之象政府之種種措施往往爲國會　挑剔而國會所議决咨逹政府辦理之案件亦時有延不　辦情事於查辦彈劾官吏諸端尤屬顯見故一般在京議員對此頗表不滿甚思制定一種有法規效力之議案用以督促及制限行政機關之遇事遷延暗中醖釀已非一日及近數日内經一部分議員集商之結果擬關於政府辦理各種官吏查辦案之手續事項成立一種議决案使政府務必依照該案規定之手續期限如法進行倘再覊延錯誤即以政府違法論聞已公推葛鈞爲此項提案之起草人其内容大略謂凡查辦案經國會議决咨逹政府之後政府應於一定期限内實行着手查明照辦復應於一定期限内辦理完竣不得藉故推諉蓋此事之發動主因即由於王克敏之查辦案當局久不照辦之故也因此該提案内聞即將查辦王克敏一節叙入在内認爲政府遷延不辦顯有不合主張速將該查辦案交與最高司法機關大理院長及司法　長冒同嚴格偵查並爲熟悉一切内　起見應請選派財部前　之長官秉公推理更由衆議院推出八人參議院推出四人加入參與其事以防别生情弊且該議案内復擬有凡被查辦之官吏在國會議决查辦咨逹政府之後應即先行免職聽候查辦不得依舊留任一條不日開成立大會即將提出討論至結果如何則尙未可知焉 
[中日鹽務會議破裂]  
　　因日本欲取得輸出權 
　　青島鹽輸出問題經中日兩國遴派委員在京開會磋商辦法日本方面以彼方　提出之要求皆非中國人所能贊成於開會之始即約定嚴守秘密不許漏洩故歷次開會情形外間多不能詳悉至最近一次竟因雙方意見不能融洽遂歸破裂其破裂原因據政界中人云實緣日本提案六條首在欲取得日人之直接輸出權及規定鹽價二項而已我國方面對於輸出權一項因鹽務署已批准歸永裕公司承辦此時斷難取而畀諸日商其鹽價一層亦以事屬人民營業政府未便干涉不能專爲日人謀便利而置我商民於不顧故亦未之許雙方主張相距太遠而日人又乘吳佩孚力主取消永裕公司另設專賣局官辦青島鹽輸出事務態度益爲强硬一若有所恃而無恐者故會務只得暫行中止至日本方面所提之原案六條大要如下（一）鹽價須廉於關東州鹽（二）直接由日專賣局與輸出商協商一切購買事宜（三）稅額仍如日本軍政時代（四）關於輸出商之規定五項（五）工業鹽可自由購買於製鹽者價格另商（六）輸出於朝鮮者不指定輸出商 
[新年中之八校消息]  
　　有差强人意者一事 
　　國立八校自驅彭運動平息以後醫大農大法大因驅彭引起之更換校長風潮迄未止息自談不到如何整理法大已由汀庸接充江爲法界各宿自無如何問題醫大由洪式閭接充有一部分去歲袒彭學生尙閙之不已現在大部分學生均已上課似可漸告平息門前警備亦已撤去唯美術學生與敎員交鬨後門前警士至今未退農大查賬風潮將隨校長風潮同時解决内容複雜平息蓋尙須時日耳 
　　農大自章行嚴爲校長引用一般新從美歸之留學生爲敎授學校中舊東洋派之敎員相率辭去章旋因政潮關係赴滬校中主持失人維持現狀常患不足兼以新敎授中有二三學力稍差者頗失學生之信仰去冬號稱西洋派之敎職員發生内鬨敎部派員調解有發生學校當局濫用公欵情事且有當局親筆支欵條子因使代理校長謝家聲離校自請敎部派員澈查 
　　查賬風潮未息而外間希望校長位置者又復乘虚而入聞以留美學生韓某運動最力韓現充京漢路林塲主任留美不及四年有證三四張爲基督敎之信仰者馮玉祥處有一掛名兼差與農校西洋派敎職員頗有聯絡有謂農大風潮韓爲一方之主動者雖未可盡信而農大學生常有二三人至韓私宅夜半始出要亦不盡爲空穴之風也 
　　此外尙有一較好之消息即蔣麐李守常八校學生代表數月奔走要求之俄國退還庚子賠欵已於去歲陰曆年終二十八日三十日實行撥付一部分爲八校經費此不能不念蘇俄之美意而蔣李等力爭之功效亦不可磨滅每月可得六萬二千元約可點綴八校經費三成左右合以政府所發之欵七八月之積欠雖不易補足而每月經費似不至曩時之毫無着落矣（二月十四日） 
[吳佩孚堅持取消永裕公司]  
　　青島鹽另設專賣局辦理　此固日人所樂聞 
　　青島鹽輸出問題爲中日鹽務會議之一難關北京當局以業已批准永裕公司承辦輸出業務又已收受保證金二十萬元在法律上絶無可以取消之理故對於日本之爭執未能通融唯同時洛陽吳佩孚連電要求取消永裕公司另設專賣局辦理青島鹽事宜故進行上殊覺困難聞最近吳又來一電催促即日實行將永裕公司退還其原文大要如次「鹽與米之出口同屬救恤鄰邦之意詎意初擬輸出一千萬噸者繼减爲五百萬噸近又改爲一千萬噸似此因稽核所之波折而隨意中止殊屬不可又如關於青島鹽田之永裕公司合同似應取消將運鹽權完全歸諸國有另設公賣局與日本專賣局謀直接交易從前徵收永裕公司之保證金二十萬元望即退還」 
　　洛吳何以如此堅持取消永裕公司其内幕原因言人人殊或謂吳對於經營青島近甚注意將於其中籌欵補助餉糈鹽爲青島事　中之最大者若運輸權收歸官有另設專賣局辦理則專賣局實權當然歸諸洛吳掌中每年自可得相當收入此一說也或謂日人謀攫運輸權已非一日後爲永裕公司所得自不甘心故派人運動各有力者出而破壞該公司此又一說也但就事實明言鹽務署旣已批准歸永裕公司承辦若無故收回官辦在法律上不免發生問題且此權若爲日商所得則青島鹽田等於未行收回蓋運輸可以操縱一日也此問題異常複雜當局如不秉公辦理則影響於青島鹽業甚大且官設專賣局辦理其得失能否相償亦一亟應研究之問題也 
[京華雜訊（如如）]  
　　外交部准英使館函稱駐豐台之車務稽查員白錫祿忍被横暴軍人毆打重傷案中國軍人恃其武力任性妄爲實屬不法已極此案極爲嚴重非將犯罪人等從嚴懲辦不足以儆其餘否則本使爲保護僑民計必出最後之對待等語麻使對於此案之所以不肯放鬆者因豐臺爲軍運轉站此類事件正多若動毆洋員視若無事不僅路員對於職務上不肯盡力且影響及於其他之洋員也聞交通部對此事頗爲爲難擬一面疏通英使一面禀承公府辦理 
　　德發債票截止審查事財交兩部費盡心力而爲法銀行方面提回基金之事總難如願昨駐英代辦朱兆莘來電謂德發債票事莘以現已逾限律師無權接收爲詞一律拒絶審查以期早日結束等語而駐京法公使近函外部云有羅馬尼亞籍歸法保護之人阿爾巴君持有津浦鐵路五釐借欵債劵五紙應向何項長官請求查簽云云若遽允之則仍漫無限制否則麻煩不堪總之實權在人掌握中雖百般籌劃而效力毫無也 
　　津浦路呈報據警察處電稱前在張莊被匪架去之工人孫海清王瑋順王崇堵三名現已爲軍警營救出險但孫海清遍體鱗傷已送往醫院療治 
　　外交部函交通部謂義領事因訊義人妙來利私運槍械案　派員赴天津電局查閱電報希轉行該電局與該領事所派之員接洽辦理交部即轉電該局遵照矣 
　　會商中日電信協約事現日使照稱改派大使館參事官太田爲吉充任該會議委員當由外部通知交部查照 
　　農商部新聘日顧問澤本與一氏係日本實業家久原房之助之秘書長已由東京來華該顧問以中國田畝收益甚微皆由種植不甚合法所致現正草擬種種改良條陳當於謁見顏總長時挾策以進 
[關於限制運輸禁品之意見（尊庸）]  
　　交通農商兩部均主列舉 
　　陸軍部運輸規則向來對於禁運物品俱係槪括規定此次所新訂之規則亦仍舊未列舉交通部則主張以列舉爲宜陸部已接有交部咨文正在核辦尙未咨覆頃又接到農部一文亦主採列舉者茲將原文錄下爲咨行事准交通部咨開查運送禁品限制綦嚴陸軍部新訂護照規則對於禁運物品係屬槪括規定於禁品名目并未列舉現在科學傳逹各項原料何者應予禁運何者應予開禁擬請再由稅務處陸軍部會同其有關係機關再爲詳細審定尤以採用列舉主義爲適宜此外如外人運送禁品亦應詳爲規定咨請核辦見復等因到部查禁運物品民國八年七月間曾由部處會訂辦法三條并准稅務處抄送禁品名目清單在案嗣因綠酸鉀一項有特種情形復經列入禁品迄今并無變更現在交通部以貴報新訂護照規則對於禁運物品係屬槪括規定主張採用列舉主義應請查核見覆以憑咨逹至外人運送禁品辦法民國八年部處會訂禁運品辦法第二條内曾經規定現在有無變更旣准分咨有案除咨行稅務處外相應咨請查核辦理見復（二月十一日） 
[奉張擬收回松花江航權]  
　　外交界消息張作霖因俄國勞農政府之要求擬定十五日在奉與俄代表開始交涉奉張於舊曆年底曾數次召集中俄會議之預備會凡東省與俄國交涉上有關係之人物一槪列席如滿洲里萬鎭守使護路軍張司令奉天外交長官蔡某以及其他中東路督辦處代表皆與此議並有將蔡氏爲奉方總代表而以張司令副之之說至此次所會議之最緊要者實爲松花江航行權問題關於該項問題張作霖氏前此曾飭令嚴禁俄國船舶航行松花江並關於中東路鐵道敷設材料等物亦不能聽中東路之船舶任意航行於松花江而俄國享有松花航行權之原始係淵源於愛暉條約爾時所謂松花江僅黑龍江下游之一部分俄國則欺蒙我國而設定航行權於松花江且侵及於黑龍江其後一九○七年徐世昌氏爲東三省總督時欲收回松花江航行權乃特設一官輪總局且於吉林設有分局而今吉林勸業道兼理製有小汽船若干艘航行於松花江冀得逐漸收回及一九○九年又結有樸資茅斯條約開放哈爾濱市場未幾消滅俄國在松花江自由航行權但俄國則謂一九一○年中俄兩國在北京復訂有條約准許中俄兩國共有松花江之航行權而日本方面近日又借口爲中東鐵路運輸便宜計而欲以松花江航行權爲中日俄三國公共享有將來中俄會議時此問題實爲最糾紛之問題現奉張派代表在奉與俄會議北京政府以此事極關重要故特電催促王正廷回京以便與俄代表正式開會交涉云 
[東路文字之爭執]  
　　藉口繙譯無多　希圖不用華文 
　　華東通訊社消息東省特别區警察總管理處以我國各機關所有公文當然適用華文經於上年通行並布告在案茲中東鐵路對於此事略有意見特呈督辦公所謂職局所屬各科處與警察總管理處均有函件往來職局各處現有繙譯及書記人數無多如致警察總管理處之文件悉飭譯成華文實屬異常困難至本路所屬沿綫各機關致警察總管理處之文件亦飭譯成華文一層沿綫各處均無繙譯更屬碍難辦到等語可見中俄兩國合辦之中東鐵路其向用俄文不識華文爲何物一經警察處糾正便露眞相願督辦公所尊重我國體制不可率從其請也 
[長沙通訊（粹）]  
　　湘西匪禍之調查 
　　湘省土匪爲禍日深各路之中以西路爲尤甚綁外票之案已屢次發生究竟匪勢如何不可不明其眞相茲經詳細調查則湘西匪勢之最猖獗者莫榆樹灣若請先紀之 
　　辰谿有陳漢章陳雲章者綽號陳滿棍子陳藥棍子雲章曾畢業於縣立第九聯合中學其人驃駻精明從前頗有家產因苦於公家之横徵暴歛遂變賣家資落草爲匪盤踞榆樹灣一帶擾亂地方榆樹灣者位於辰谿淑浦黔陽麻陽之間形勢天然異常險峻查該灣自辰谿渡河妈赫然顯露出入僅一總口其他各處皆爲鳥道行走極難灣内有大山三座平排峙列四週悉有小山環繞綿亘如貫珠漢章兄弟居中山左右兩山各以巨匪守之年來更就山之四圍築起土城雉堞砲眼應有而儘有之城上人可往來不患崩塌其實力當初起之際並不甚充旋以湘局屢經變亂該匪等極力收羅散兵潰卒平時又極力吸收武器故最近已聚衆數千各色槍枝亦及三千餘桿且有機槍兩梃槍彈亦頗充裕勢力所及上起辰谿溆浦下迄黔陽麻陽水道則新路河銅灣一帶皆爲其勢力範圍匪中子弟皆習用梭標小鍤雖三尺童子亦慣殺人故行旅戒途絶對不敢越雷池一步當蔡部劉田兩旅由溆浦退走之際其兩長楊毓棻彭壽恒支隊長周朝武鄧黑七機關槍營長盧鑫諸人部隊先後自榆樹灣經過無不爲該匪等所窘計彭團之田貴清洪本枬兩營共被奪去步槍六百餘支手槍二十餘支周朝武被奪去步槍三百餘支雖素以驃悍著稱之鄧黑七部衆亦不能與敵竟被奪去巨砲一門砲彈二十一顆彭田洪盧各團營長均僅以身免各旅團營輜重皆被刦去楊團以啓行稍　匪未偵知故大隊經過時武器得以倖免然大隊甫過匪即得報派隊尾追楊團以眷屬行李在後致所有貴重物品均被刦去其太夫人亦被擄至山後經再四交涉始得放出其披猖情形於此蓋可想見矣 
　　湘西之匪陳漢章兄弟固爲巨擘然勢力僅略小者亦到處都是據自湘西來者談及芷江縣西有地名藥林勢甚險惡山嶺峻峭矗然若壁立前此原有田長興者綽號田皂殼枯瘦黝黑有若鬼魔多膂力爲巫敎首領常以符籙之術相號召謂可治病驅鬼信之者甚多其黨徒亦甚衆有女頗姣好亦多力名四姑娘前數年贅一婿名盧慕嘉短小而武小刀會匪奉之爲大師兄合翁婿之勢力爲一起力乃益厚於是廣收武器據藥林爲匪田號飛虎將軍爲山主盧爲統將四姑娘參贊軍機儼然如瓦岡寨如雞爪山焉其難治之處在匪衆分而不合據聞其黨羽及二千以上槍枝在六百以上然在山寨者人與械皆不及四分之一其四分三皆散處於各鄉村雖相距及五六十里但一旦有事不難立時集合現在藥林附近數十里直逹晃縣之東胥成化外防軍及警隊莫敢仰視故有朱來楊村被焚百數十家之慘禍昨次蔡軍退走又有一部份武器被其截去實力遂愈雄厚益難制矣 
　　懷化居黔陽縣北爲該縣一大鎭市以其爲五路總口也其地多山林形勢亦險惡綠林暴客素多藏匿其中前數年有梁利權（號子卿）曾春霆梁保臣等嘯聚其間人數及千爲地方害官軍往剿不異贈送槍枝以增益其勢力去年湘西事起蔡鉅猷曾收編之蔡敗梁等復返老巢仍操舊業以新得蔡之槍彈頗多故披猖益甚聞合計有槍約五六百桿防軍無如之何懷化附近四五十里内皆其勢力範圍也 
　　龍潭爲淑浦縣南一要隘多山林深者及數十里山路蜿蜒殊難辨識素亦爲匪據但未聞其爲大害近則有諶昶者聚衆數百人於其中有槍數百桿其來歷不甚明晣但知其曾充蔡部第九旅之巡緝大隊長繼改編爲工兵營蔡敗之後未隨之往亦未受省軍改編遂落草自給現在由安江至龍潭已不能行走此數股之匪亦駸駸乎有榆樹灣之勢焉此外股匪尙多但一時未易調查明晰此不過其著者耳聞省政府之於湘西將大舉清鄉剿匪已令葉開鑫賀耀祖各師從事準備但匪勢已成斷非一時所能奏凱耳 
 
 

Page 9

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 10

 
 
第一萬八千三百零五號;中華民國十三年 西曆一千九百二十四年二月十六號
星期六 * *國内要聞二 
[哈爾濱官民之驅沃運動（旡）]  
　　各方面之觀察談 
　　哈爾濱特約快函云中東鐵路不僅關於中俄兩國國際上之關係即與中俄兩國商業經濟以及一般人民之生活亦有莫大影響故哈爾濱此次各方面羣起而攻中東鐵路局俄局長沃斯特羅烏莫夫雖表面爲上月十二日在鐵路俱樂部演劇侮辱華人而發實際則有種種情形非深知此中内情者不能瞭然其因果以演劇侮辱無論如何不合猶屬一種可假可眞之事獨沃之爲人把持路務師心自用此間華人早爲不滿記者就各方面觀察（一）東鐵督辦王景春氏雖負監督之名其實力不能左右鐵路局務絲毫故王氏對沃有不去沃不能復作督辦之說聞其在京與霍爾瓦特密商去沃主張殊爲堅决究竟若何雖不可知而王沃之不能相容亦爲多數人士所公認矣（二）蘇俄代表與沃有新舊黨之别且沃在局把持甚力凡附白黨者百計維護之凡附赤黨者百計反對之據外交界人言我如驅沃蘇俄駐華官員亦將表示同情（三）朱慶瀾氏以私交論對沃固無怨無德無如沃之辦事不免侵越中國主權即如引用工人亦屢次抑華揚俄朱氏迭次取締無甚效果其他如地畝案沃與徒黨關逹基勾結外人干預我中華民國内政以致明明白白之案至今仍在若進若退之中（四）此次演劇事發生適朱王二氏不在哈埠其實情爲二氏所未知所以如此者由於一般人民憤極而發蓋商民平日受制於沃隱忍已久一朝機到便羣起而攻情也亦勢也最可異者爲路局人員東鐵薪給豐厚凡充差路局者曩以吃糧不管事目之其實此中不乏血性男兒此次事　路局聯歡社内華員陳兆垚等即行具名致函各方面以聲罰沃氏之不合東省鐵路路警處督察長李文郁等亦正式呈請罷黜沃氏以正其罪而地方各公團亦關會討議或主訴諸法庭或主通電中央及全國所有通電業經發表惟訴諸法庭一層暫緩進行現在哈埠對於驅沃一說幾乎滿城一致有謂沃誠應去如爲此戲侮華人而去未免題目太小爲此說者一則見解不透一則别有作用又外傳沃於本月合同期滿嗣經詳細調查沃氏初雖欲訂合同嗣以不必故由公司舉荐交通部加委並無合同即無期滿之可言目下舊曆新正各界休息但驅沃之主張仍異口同聲所慮中央不明哈埠眞情或以去一沃易一沃其不利我仍等遂漠然置之耳夫路局本有華局長去一俄籍之局長在中國政府未經正式承認俄國政府並彼此商定該路辦法以前（民國九年十月二日續訂合同語）不必另派局長即可由華局長執行職務即不然另選能尊重中國主權之誠實俄人充之其裨益路務决匪淺鮮當亦爲中俄人士所同情也（十三年二月八日） 
[政潮掀動後之魯局（濟南通信）]  
　　山東財政廳受杜尙之播弄更換大批稅局其始末情形會詳上次通信連日以來政潮掀動影響所及或將牽動政局茲分别述之如左 
　　財政方面財政廳更動各稅局除第一稽徵局長盧寶齡昨日業已接事外其餘被撤各局長雖由廳予以諮議銜然卒不甘交代其中以岔河釐金局長陳紀雲之與洛吳濟寗湖田局長高贊堯之與熊省長均各有同鄉同學關係亦在被撤之列尤憤不能平故抗不交代除此之外有十六七處可望接任 
　　省長方面熊省長深知濟社杜尙之所以要挾財廳意在攫取諸生財機關以爲包辦下届選舉與倒財廳倒省長之張本但爲維持官廳威信起見故一力主張新委者一律到任抗命者勒令交代敷衍過此幕後然後徐徐設法抵制濟社前日財廳長王怡柳見熊熊竭力安慰謂無論何如必使面子過得去 
　　濟社方面濟社杜尙此次大功告成一班黨員自屬非常滿意日前並曾召集秘密會議計畫以二唐及杜尚安朋柬盧寳齡五人包辦四届省議會選舉（聞省署已籌備成立選舉事務所）併擬熊倒後擁唐仰杜爲財政廳長擁唐柯三爲省長造成以一黨壟斷省政之局面此蓋即二唐包圍熊王俾不能自存以便取而代之之妙計也但聞八股公司朱名焯賈迺寛等以濟社爲彼等所有非實行開除杜尙不可逢人輒道該社爭端之起固由於商埠牲畜稅局實亦杜尙唐仰杜等之專横有以啓之也 
　　他黨方面濟社杜尙與中社宋傳典民治社郝雲生原係擁熊之新組合自杜尙此次行動後其内幕完全爲人揭露宋郝遂將杜尙開除認杜有斷壟之野心宣布其罪狀其他反對派之政治協會現一方恨杜把持政局圖謀省長操縱下届選舉因與王怡柳携手以調停各方面一面積極抵制濟社總使其野心不能得逞故據今日所聞七公司之牲畜稅局可暫不更動已得有諒解杜尙四面楚歌處於衆矢之的之地位在家度歲恐近日不敢冒然回濟或竟如張公制王鴻一長遊不返亦未可知（二月十四日） 
[孫傳芳行將離閩（禹衡）]  
　　孫傳芳離閩消息近來漸趨沈寂而舊曆年關似愈足徵實蓋拿夫封船一時全行解放故也詎二月十日又有孫行即出發之說是日軍警聯合處之組織分子如省防司令·如省警廳·均囑會計將烟燈捐應繳項下全數凖備繳納而財廳長陳培錕是日上下午亦往返商會數次據聞係孫氏欲行應籌之拿夫封船費須與商會磋商十一日早南大街又肩白旗上書輸送夫役者往復數次孫之將行可無疑問並聞孫之家屬已於十日下午出城坐小船搭趁寗興商輪赴滬此益足以見孫氏行期之不遠矣唯孫氏何往言人人殊或云赴贛或云赴粤綜各方面消息以赴贛者爲多而軍界方面傳出亦謂孫此行爲赴上游先抵延平小息後再圖入贛或云孫不徒不攻浙且與浙提携此次力圖入贛後即爲翊戴段合肥計究竟如何尙須徵之事實也 
[援川軍攻陷雲頂出]  
　　川省戰事因成都附近有一電線中斷故所得消息均覺遲緩頃劉存厚有眞電到京述成都戰况甚詳劉所轉鄧錫侯之電係冬日所發但眞日方在重慶接到想亦係電線截斷之故以此電觀之則成都之下似尙須時日也茲將該電照錄於下頃接鄧師長（錫侯）田師長（頌堯）陳師長（國棟）電稱侯等佔領淮州後敵人三八九混成旅·及藍世鈺周西成所部共約兩師以上兵力扼駐沱江右岸恃河流扼險負固死守迭次被阻侯等於冬（一日）晨親赴沿河偵察河流乃定渭川下游五里之撑門灘差可渡沙乃令侯部騎兵團長（楊秀）堯部羅旅長（迺瓊）棟部段旅長（榮琮）各選精銳一營於冬未向東門灘施行繩渡而以侯部李旅（其相）所部及羅段兩旅餘部爲掩護隊並繼續交涉以侯部陳旅長（書農）警戒士橋溝竹篙寺一帶二十一師餘部二十二師旅長（書闤）所部爲預備隊并集合大砲機關槍集大力向東門灘猛烈轟擊掩護渡河且懸重賞以資鼓勵侯等即在砲兵陣地督率指揮各部隊遵照所部協同進攻雲頂前傾後繼呼聲震天渡過彼岸掩護各部繼續渡河猛撲敵陣激戰六小時沿河敵人狼狽退走酉刻以大砲轟擊對山敵陣動搖各部乘勢猛進直逹雲頂山半至冬酉始完全佔領雲頂山敵向廖家塲姚家渡竄逃是役斃敵團長數員士兵數百名虜官兵四百餘員合圍繳快槍二百餘支奪獲輜重無算我軍共傷亡官兵百餘員惟天險旣奪敵軍膽寒除督飭各部跟踪猛力追擊務期殲敵外謹電馳呈再侯等各部子彈消耗甚多伏懇鈞座迅速撥濟大批子彈無任祈禱師長鄧錫侯田頌堯陳國棟叩冬等語特逹存厚眞戌 
[熊軍已被圍困（成都通信）]  
　　内部不一爲致敗原因 
　　此番各方軍隊對熊作戰兵力非常雄厚餉彈亦頗充足計分兩大幹路進兵一在東之重慶一在北之廣元其由重慶之兵又分三支猛進袁祖銘楊森由中路鄧錫侯陳國棟由右路唐式遵李樹勳由左路均向熊軍策源地遂寗潼川進逼此三路渝軍頗爲得手已將熊軍圍困有一部分渝軍已經由璧山大足逹到安岳樂至熊氏由省赴潼川在途聞耗已有急電來省調駐省之張冲全部及其他各部一律開往北道以便對付 
　　廣元之兵亦分三支路攻熊吳新田在廣督率大隊共有八團其由廣元正路進者左翼司令爲羅玉山率一混成旅右翼司令爲王鴻率一混成旅外又有河南招來預備補充者一混成團王羅已由廣元超過劍閣進至梓潼日來綿陽業已戒嚴吳部由廣元側路進者有一旅助田頌堯由保寗進攻熊軍又有一旅助鄧錫侯由順慶進攻熊軍此旅即前駐綏定爲劉寳善所指揮者劉作戰不力又尅軍餉吳特升任原第三支隊長張耀樞代劉指揮熊軍現已大受圍困矣 
　　熊氏此次不特難於對外即對一軍内部亦甚困頓余際唐鄭英等在前方不戰而退李伯階亦已不穩劉春蕃脫離關係刻下熊擬以向傳義代劉眷蕃故使劉取銷之旅長郭景汾王剛等在省告發宣佈劉之七大罪狀其實劉之罪狀甚爲普通在今之師旅長中多數皆如此不過劉氏現逢熊氏之怒故爲揭發也 
　　省議員李爕昌等亦有劉眷蕃查辦案提出文云頃聞報載第十師全體軍官郭景汾等披露該師師長劉眷蕃種種不法呈請兩總司令免職查辦删電按軍人天職衛國衛民治軍者宜如何純潔公忠勉盡職責乃劉眷蕃不法各節即自其部下全體軍官告發細繹全文不勝髮指吾川頻年兵禍未或稍戢研究内幕實由不肖將領趨利忘義首鼠兩端時北時南致滋川亂删電揭穿乃知罪魁禍首屬在眷蕃况地方凋敝十室九空賣妻鬻子民生莫遂該劉眷蕃竟不加憫恤搜括靡遺數年以來歛財旣五百餘萬之多而全軍實支統計僅祇二百萬剝盡民膏用飽私囊喪心如此罪豈容誅至人民遭罹匪患慘莫言喻違禁招撫實爲造因乃眷蕃弁髦法令任意招撫祗圖擴張實力不惜殘民以逞綜其惡跡該師全體軍官旣臚列明證罪案旣已完成應請由川軍總司令立令解職歸案依法懲處並籍没該劉眷蕃侵吞贓欵所購置之各產業用儼軍閥而快輿情是否有當請於星期一召集茶話會提付公决咨行是所至盼提案議員李爕昌羅澤周劉兆渝 
[皖北烟禁廢弛之狀况（蚌埠通信）]  
　　皖北種植烟苗已無可諱自去年冬月馬聯甲在蚌埠召集各縣官紳大開會議嚴令分三期剷除計算截至舊曆本月十五日限滿據聞迄今各縣凡靠近大路以及附郭地方經官廳張貼布告委員履勘已不甚多見而偏僻區域曁有惡勢力可靠者仍一株未去並播散流言謂知事如此舉動不過敷衍公事顧全上峯面子只要能扛得過去决不至如何認眞且收穫後官民均可分肥宜無不樂從之理因是禁者自禁而種者自種昨有人自潁屬來道經鳳台縣沿途探詢各處烟苗與土業狀况據云皖北烟苗當以潁屬爲最潁屬各縣又推阜陽毫（毫縣）渦（渦陽）三縣爲多此次阜陽聞已剷去不少惟毫渦一帶人民疲頑難以理喻現仍在觀望之中蓋以地方旣多包庇之人積年獲利視爲一種特别收入每藉口非此則辦警之費無着並抽納捐稅任在城市中遍設土行其抽捐辦法係分三等大者六十元隨封三元次者四十元隨封二元再次則又減其半鄉間集鎭每抨一桿棹一張自三十元起亦分三等遞減此風以毫之東南·渦陽之西南·阜陽太和之北境·與毫接壤者爲極盛全由權紳與各圩長經手包辦今歲甫過新年已有人着手籌備調查去年某行盈餘若干某集銷土何若評論肥瘠核定捐率以便届時辦理其一般販運之徒多已束裝就道緣去歲業此者盈虧參半初時頗多獲利後以行市日落大率折本並有至年底在外賬目未結存貨未銷暫行回里過年者是以早日成行以便理清手續也至鳳台縣境内烟苗晚種者均已犁去因此輩多屬鄉愚始則觀望繼見大家均種遂從而仿行不料甫經種植即有限期剷除之禁令因之畏法謂與其日後麻煩不如趁早改種麥糧而早種者烟苗均已出土又爲積年種户且與官紳方面均有直接間接之聯絡遂有恃無恐如顧家橋·闞疃集·貴家集等地方肥茁芃芃幾遍地皆是並有按畝抽捐之傳說每畝在八元六元之間收成若果減色即二畝折成一畝惟聞該縣知事章某確未收此項捐欵究不知是何黑幕矣皖北各縣禁烟之不易實行已可槪見因該處向有軍官及劣紳之勾串包庇民間私種烟苗已成習慣今即雷厲風行人民亦以具文視之况各縣知事未必能一律認眞辦理乎 
[蘇官紳循例之年會]  
　　本日（十四日）齊巡閱使韓省長循歷年舊例在軍署内會議廳設備春筵宴請本地軍政紳商警學報界到者約二百餘人先共攝一影入席時鐘鳴一下首由王警務處長解釋福壽康寧四字頌禱各界在座諸君繼由齊巡閱使起謂今年又值新年開始曾記去年之一年中發生許多事故勢幾動搖而省長與鄙人不爲環境所迫又由各界諸君贊助得未改變卒保蘇省安寗今日特備杯酒請諸君暢叙道謝以往仍希望隨時指導以匡不逮云云陶保晋謂今爲甲子歲首大有萬象更新之兆蘇省人民之福爲軍民兩長所造成自此以後仍望兩長導之以德齊之以禮則蘇省人民永享無窮幸福矣龐振乾謂去年江浙問題幸巡帥力持保安宗旨蘇人實深感戴惟兩長因財政困難召集財政會議會議乃產生委員會此種委員會是否合法有無代表國省兩會之資格殊多疑問裁撤各商埠局固爲節省經費顧何以獨優於應由國家設立之自治學院人民對此嘖有煩言且區區少數人何足以代表三千萬人民希望兩長即將該會撤銷以順全省人民之公意云云後由劉昌威王春生作希望頌禱之演說三時許盡歡而散 
[杭州快信]  
　　張省長尊人以柏氏業於十三日戍時在新昌原籍逝世十七日寅時大殮盧督辦已委駐嵊剿匪司令伍崇仁代表送殮並派第一科副科長厲爾康隨携祭文祭幛於十五日赴新昌代表致祭一面由徐政務廳長派俞仁宇秘書馳往帮辦喪務計鹽運使潘陳兩師長夏警務處長范軍務廳長張財政廳長等均已去電弔唁茲將朱省長來電錄下杭州盧督辦鑒　家嚴於覃日戍時棄養業經報聞載陽身遭大故亟應解除省長職務俾得在籍守個以冀稍减罪孽懇祈轉致各處臨電泣血不知所云棘人張載陽寒 
　　省署自治籌備處業於六日成立徐處長恐選舉舞弊擬通函各屬並司法機關對於選舉自治會議代表嚴重監視 
　　在浙接洽和平代表金百順昨晚在本宅召各紳商高雲麟祝紹箕沈澤春諸君讌會討論蘇浙皖撤防問題金沈於今（十五）日赴滬 
　　全浙烟酒兩稅留充四師軍餉餘則報解京署現浙省久與北京脫離關係經軍民兩長會商决照印花稅辦法將烟酒稅自行支配不隷京署管轄三月一日實行 
　　杭縣縣議會二十日上午行臨時會開會式下午開議各案前推檢查縣屬自治基金議員宋左林陸啓趙舜年等六人業已出發待開會時報告一切 
　　杭州造幣廠今日（十五）照常開爐鼓鑄 
　　盧督昨委鄭穀詒充一師一團三營副官陳希之充二師六團二營副官楊德恭充督署諮議 
　　紹縣警察局第一分駐所警佐向由局長薛瑞祺兼充現因職務繁重不克兼顧呈准警務處以王化逢接替 
　　新任桐鄉管獄員吕樂熙到任甫兩旬因檢查監犯違禁物品致起譁譟受譚知事指斥已向高檢廳辭職 
[南京快信]  
　　寗電局奉交通部訓令根據電政會議議决案自三月一日起實行新頒各項發電執照 
　　農商部昨以修正工廠通則二十八條頒行來寗實業廳據以通知各處查照 
　　交涉署准外交部來電通令各縣調查當地敎堂情形囑速復以便彚齊轉呈 
　　海軍餉銀財部來電已由滬滙撥杜錫珪即日派員赴滬領取 
　　隴海鐵路南線維持會電新任隴海路督辦趙德三請維持崇明大港與西連島同時實測原議 
　　交通銀行行長李錫純昨赴滬出席行務會議 
　　新學制師範及職業課程標凖起草委員會定今午（十五）開會各專家昨已陸續抵寗 
　　敎育廳以鹽城縣境各學校劃地收捐殊非善策令該縣知事妥籌統一徵收方法曁支配標準以息爭端 
　　無錫蠶種製造所呈實業廳請轉呈農商部定優待蠶種寄遞辦法以資便利 
　　南京改良會現在貢院街租民房一所設立會場由各幹事輪流演講個人及社會道德問題 
　　院復齊韓電對請取銷商埠免稅例及增奢侈稅充敎育費案已交財部稅務司核辦 
地方通信 
[蘇州]  
　　博文中學之發展博文中學創辦迄今已過六載畢業數次本届招生委員會又訂特别奬勵自本年度起凡在該校高中畢業成績在第一第二兩名而有志進學者不論入國内公私立或敎會大學其規定肄業年限内學膳宿費均由該校供給又復擴充講堂添聘敎員闢立操塲分設校舍聞於夏曆正月十五日招考高初中各級新生十六日開學近來報名男女生甚形踴躍云 
　　獵鎗炸裂傷人某校英語科敎員陳子鶴十三日下午二時偕其友姚某潘某等三人背負鳥鎗至王廢基附近荒地獵鳥詎姚某手扳槍機槍管忽然炸裂致槍彈横飛射入陳之腹中頓時痛極仆地當由姚雇黃包車將陳扶入車中即送博習醫院醫治迨車抵醫院門首陳已在車中殞命事後當由該管地保報請吳縣地檢廳派員蒞勘並飭查有無别情矣 
　　商團發給奬證商團第三支隊長朱輔成以舊曆歲底本隊各團員於冬防上頗稱得力應依章給奬以示鼓勵特於昨日（十四）在道前街會集議當决定發給證書並製銀牌隨同奬證并發 
 
 

Page 11

 
 
第一萬八千三百零五號;中華民國十三年 西曆一千九百二十四年二月十六號
星期六 * *　　小學校長更　吳縣敎育局長潘起　因斜塘鄉鎭三國民學校王校長辭職昨已委任范廣運赴斜繼任矣范原任梓義小學校長奉委斜塘之校後已將梓義校長辭去所有范之遺缺昨亦已由該校校董部另聘沈彪繼任矣 
　　商會新春團拜吳縣商會每届舊曆新年邀集各業業董舉行團拜俾各業商情有所討論本年仍遵向例於今日（十五）邀集各業會董　下午一時齊集商會舉行團拜到會者計有五六十人直至四時始各興辭而出 
　　律師公會呈報會員更動吳縣律師公會查明本會自去年八月分起至十二月分止計新入會者張懋績·李祖虞·吳起鳳·馮步青·蔣豫·黃駿·許壽慈·蔣友華·秦鏡等九員退會者姚文壽·宋士驤·樊炳熙·狄梁孫·張葆培·張尙·陳丕先·黃福元·席慶雲等九員已故者金文枬·程祖伊·沈百榮等三員已分别呈報吳縣地方檢察廳查考 
　　疏通閶門車輛閶門爲蘇州六城門最繁鬧之區行人往來如織自通行人力車以來勘定之新闢城門旣未舉行由是行人車輛相互出入擠軋異常本年舊曆正月初三日天初放晴城内士女陸續出城游玩迨下午四時天忽微雨一般游人紛紛進城爭先恐後於閶門越城内擠軋至一小時之久計軋壞人力車數輛又軋傷城内閶邱坊巷某姓家幼童一名此外失落物件者甚多該處警衛所巡官覩此情形特於近日派便衣警多名在彼照料並令出城之車槪走北童梓門而出於是出入行人始稱便利 
[松江]  
　　發給敎員遺族卹金敎育局前以葉榭鄉小學敎員莊驥·顧潤璠·費錫齡·張澤鄉王敦堯·山陽鄉范鐘鳴·五員積勞病故呈由縣署轉請省廳援照省議會議决優待小學敎員撥給遺族卹金現奉省長核准令由財政廳撥給莊驥卹金洋九十六元顧潤璠卹金洋一百零八元費錫齡卹金洋九十六元王敦堯卹金洋九十六元范鐘鳴卹金洋九十元咨交敎育廳轉發到縣縣署奉文後已令行敎育局轉發各該家屬具領矣 
　　葉榭鄉校之改組敎育局近呈縣公署以葉榭鄉原有鄉立第一第二國民學校同設在鎭校址距離不遠本學年度開始時合併組織遵照新學制編制添設高級部並改定校名爲松江縣葉榭鄉第一小學校所需經費即以原有第一第二國民學校經費充之尙不敷銀六十元經職局董事會議决由縣敎育費補助呈請轉報等情已由縣署轉呈敎育廳核示 
[常熟]  
　　南夾闢河之勘覆沙洲南夾壩漲灘前經省令實行封禁並委孫錫祺於舊曆歲底到常與各法團會議後即會同趙知事蒞沙詳勘籌闢河道將全夾新漲灘地畝分實行封禁以杜搶築一面將封禁情由會銜出示佈告日前孫委會縣將沙洲闢河緊急情形呈請省長核示原呈如下查常熟沙洲各港俱係北通大江自夾壩築成濱夾河道灘沙陡漲如盤籃青屏帶子等沙各港盡行淤塞目前冬令水涸居民飲料已窮灌漑田疇更難設法若遇春融暴發宣洩無從又必盡成澤國是旱則無飲水之源雨則無洩水之道沙民惶急萬狀遮道請求從速開浚業經規定之河道以全民命萬口同聲異常迫切正會勘間據水利研究會主　丁祖蔭·瞿啓甲·縣敎育會長徐兆瑋·縣商會長張洵·縣農會長殷振亞等函稱南夾水利於本月十六日會議因開河急迫灘地驟難變價請先借省欵以便立時開濬並電催省委即日蒞縣查勘現省委縣長已蒞沙詳勘沙洲河道急待開濬情形幾於呼　無門水　則飲料俱窮　言灌漑水漲則横流交注盡淹田疇前月福利公司主任趙陶懷到沙沙民聚衆籲懇幾致激成事端挺而走險可爲寒心省署主張先行封禁不准各户搶先圍築自係妥善辦法惟沙洲河道亟應兼籌並顧應請援　南通保坍費成案會詳省長電飭財廳先行借墊常熟濬河費銀十萬元於本年征漕項下撥放擇要開濬藉資蓄洩此項借墊之欵即以儘先圍築之灘地（福利公司原約所載地方水利費條件）由縣變價抵償以慰輿情而重水利不勝迫切待命之至等語伏查各公團所陳各節合之委員等勘騐情形大致相符目下春令已届勢非急謀闢河恐不足以鎭定民心惟一時欵項難籌亦必先儘通江第一幹河尅日開濬暫爲救濟至各公團所請借撥省欵之處應請憲裁令遵所有會勘常邑急待闢河實情理合檢同略圖具文會呈仰祈鑒核示遵 
　　縣警所裁減警員常邑房捐前經指定撥充警察經費舊曆歲底房捐積欠六千餘元趙知事移撥征存兩稅銀一萬餘元爲警費之用藉以度歲迨新正撥放警費之期而房捐積欠仍未繳署縣署一再催索僅收到一千餘元前日趙知事與主任警佐馮友才會議裁減警員藉省經費將城外第一分所長穆都禮撤委令由二等警佐王崑山兼任城内第二分駐所巡官蔣紀泉調充第一分所巡官城内二分駐所長警歸第一分駐所管轄偵緝員鄒得標文牘員周某均於同日撤委云 
[常州]  
　　錢業公會整頓市風武邑錢業公會爲近年市風敗壞日甚一日特擬訂整頓辦法於十四日下午四時召集同業開會一致贊同由各莊經理簽名後函知商會查照辦理此項辦法與滬蘇金融業及營投機事業者頗有關係特詳錄其原文如下近來人心叵測倒帳頻聞究其内容不實不盡之處甚多或因營業不振不得已而停業者固亦有之其私營投機事業失足於交易所者不知凡幾借我業之金錢作孤注之一擲以正當之商號爲賭博之生涯勝則坐享其利敗則貽累於人名爲破產實則私匿資財迨至事過境遷另行復業股東依舊爲股東經理依舊爲經理靦然自儕於商界之中竟不自知其已失財產上之信用商業道德之墮落已逹極點我業職司金融不得不謀救濟方法不特關於一業之安危庶使各業亦知所儆戒也公議救濟辦法如下（一）凡遇倒閉各户應由被害莊家將其股東經理姓名據實報告核示本會（二）凡倒閉各户如再復業不論其獨資合資有無擔保或化名立户同行應一致拒絶往來（三）倒閉之户其合同上僅列某記字樣無人承頂認爲隱名合夥應由出名之人共負其責（四）商號股東未失信用而所聘經理曾經虧倒者援第二條例辦理（五）倒閉之股東於其名分内應負債務全數清償後得回復其信用（六）倒閉之户如未回復信用而復業者應請商會拒絶入會（七）同業如違反上列各項辦法請其即時出會並由全會函告蘇莊限期停止其交往（八）本條例自甲子年起實行如有未盡事宜得隨時公議修改 
[鎭江]  
　　捲烟業對付特稅辦法鎭埠捲烟業公會爲對付特稅征收方法特於十四日午後二時開第二次大會到者有英美公司張幹巫南洋公司王鏡清大美公司代表孫永貞協隆趙輔臣源昌李政衡及大小同行數十餘家連旁聽者一百五十餘人先後列席三時由會長黃伯符報告特稅認商王誠善來函訂於十二日實行開征及各情形次由孫永貞趙輔臣相繼發言略謂照省令頒布特稅規則第四條如認商非營捲烟業者及未在商會跓關者或無正式營業者均不合格今王誠善爲何如人且無一相識者有其名而無其人當然不能承認又張少齋云孫趙兩君所言極表同情現上海南京兩大埠均未實行鎭埠斷難獨先承認當以滬寗承認與否爲依違衆皆贊成遂公推黃趙兩君代表往詢承辦處究屬激烈抑或從緩激烈則十二日槪行停售將烟退還公司從緩則等滬寧兩埠解决方可實行並須查明王誠善是否有其人抑係揑造及有何等資格全塲一致鼓掌散會 
[揚州]  
　　呈繳小學經費第一區公立第一小學經徵本年度敎育經費一百四十元公立第二小學經徵六十元第一女初級經微二十元五區第三初級經徵三十元先後呈繳敎育局核收矣 
　　蘇社開會預誌本年蘇社第四届常會輪在揚州開會定期三月二十三日該社份子刻已從事籌備並擬登報布告云 
　　咨請防範竄匪泰縣知事翁燕翼因准靖江縣咨准安徽舒城縣電開敝縣來有土匪八十人槍械頗精已從事兜剿恐竄入貴境請注意防範等因特咨請江都縣查照即經曹知事轉咨高郵丹徒二縣查照矣 
　　汽車照常開駛江北長途汽車公司前以陰曆新年及連朝春雨停駛本日（十四）天晴土乾前途無阻已恢復原狀矣 
[溧陽]  
　　癸亥年錢業之盈餘近數年錢業頗稱發逹癸亥年歲底結束獲利頗豐推各業冠茲將各莊盈餘列下瑞和二萬三千元瑞昌二萬元怡和一萬八千元議源一萬五千元寳豐一萬元蔚康五千元道生四千元 
[南通]  
　　棉紗業虧歇多家去歲棉紗營業疲敝秋冬花衣價格逐高該業因成本加重銷路不暢遂將存貨貶價脫手年終結算什九虧折其資金較巨者亦屬勉强支持新春燈節上市虧歇者計有十四家之多聞虧數較小者刻正從事摒擋俾謀恢復 
　　東大募捐會近訊肄業東大之　籍學生設立東大災後募捐會現經徵詢各界意見深慮游藝收效微薄致遺事倍功半之憾爰决將游藝停辦合力從事募捐連日遣派代表與各界分投磋商俟集有成數即匯送寗校彚用 
　　開駛通如班輪通邑西班小輪向由西關外直逹如臯揚州自陰曆年關停駛嗣悉通如短班已於陰正初九日照常開行惟如揚如東班小輪須俟運河水勢稍漲始克通航也 
[徐州]  
　　派員協辦農會决選縣農會會長去冬改選因被選之張壽臣劉翰伯票數相同未能表决嗣經李謙裕等迭次禀催後經各方調停約於燈節後定期决選省署昨已指派農事試騐塲長尹聘三就近協同辦理俾早解决 
　　警備營拿獲匪犯警備營前據東鄉胡莊鄉民戴鳳樓報稱民家上年六月間被匪刦去財物並將民父架去勒贖嗣經託人往說適值軍隊往剿匪等逃避迄今未能贖回現悉搶架民家匪徒窩藏台兒莊迤北邢家樓圩内請即查拿等情該營得報後當即派兵往拿隨在該圩保衛團董黃同忠家拿獲史青標又名車驢一名訊據供認搶架戴姓不諱並謂戴某已於年前在宿羊山對抗官軍時經衆槍斃棄屍河中等語唐管帶得供之下即將該匪解送縣署聽候法辦 
[睢寗]  
　　恢復縣自治之糾紛省令恢復自治後各縣多已報告成立惟睢寗縣紳董再三阻撓迄今尙未恢復及陰曆年底省署又派委員前往招集而董事王國樞王惠軒王寳鈞等届時竟又率領佃奴莊人二三百人紛携糞罐棍棒阻止自治人員到會知事有意放縱不問委員亦被軟化回省是日大會竟鬧散現該縣公正紳民以及自治人員大動公憤均將謀有力對付縣議長傅毓祥君亦已晋省控告矣 
[嘉興]  
　　小學定期開學城區各小學校校長現以寒假期滿特於昨日集議開學日期公决定於本月二十二日（即陰曆正月十八日）開學二十五日正式上課俾歸一律 
[湖州]  
　　敎育會演劇籌欵南潯鎭敎育會因經費支絀特於舊曆新年借廣惠宫演劇藉以籌募經費期自正月初三日起至十七日止現在已收入六七百元終了後可多一二千元此欵將由該敎育會刋發清單報告云 
[海寗]  
　　黃灣鄉發生命案黃灣二十九都十八莊民徐四珍此次買得某姓墳樹放船砍斬該處有孫福春者向徐索討船埠費二百文非特不給反用樹棍將孫腰部猛擊數下並脚踢下部卵核受傷立時倒地口鼻流血氣絶身死當由死者家屬飛報警所將徐拿獲解縣旋經顧承審員帶同束警蒞塲相騐確係腰部受傷陽丸破裂而死未識惲知事如何法辦也 
　　長安鎭癸亥商業之盈餘縣屬長安鎭爲浙西巨鎭自前清洪楊亂後絲米市遷往硤石頓形衰落近自輪軌交通商業逐漸發逹去年各業較他鎭爲優查獲利者錢業裕長盈七千元大生五千元油業泰來五千元花業金恒興五千元徐大興一千元絲業恒源三千元鴻裕·長源·各二千元皮貨業隆泰祥三千元陳復興一千元其餘綢布米木洋貨均皆開銷而已衣莊南貨平平今春已一律開市矣 
[寗波]  
　　裁警加餉辦法林警察廳長昨令各區署文云（上　）近來城區食用程度日高而三等警餉每月僅七元亟應設法酌量增加以示體恤本廳經費限於預算無可移動其他亦無的欵可籌現惟有裁警加餉辦法每棚凡有十名者裁去三等警一名即以所裁警餉分配增加三等警月加餉六角二等警月加餉二角一等警月餉九元尙可敷衍不再增加消防隊專司火警巡警各有專責并不裁汰凡二三等警亦照各所加餉以歸一律二區所轄各分所駐在鄉鎭與城區情形不同暫仍其舊所有被裁各警調往各所抵補空額俾免閒散是項裁警加餉辦法應自本年二月十六日實行（中略）查從前每棚有輪流休息警一名現旣裁去嗣後各警休息日應即停止云 
[紹興]  
　　警所緝獲著匪縣屬平水警察分所張巡官率警駐紮横溪昨在該管地方捕獲嵊籍著匪三名並搜獲槍枝數桿已一併移送該管長官訊辦矣 
 
 

Page 12

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 13

 
 
第一萬八千三百零五號;中華民國十三年 西曆一千九百二十四年二月十六號
星期六 * *本埠新聞 
[英商會聯合會年會三紀]  
　　路透社上海消息云英商會聯合會十四日午後通過下列議案一條 
　　天津棉業風潮近年來許多華商屢有不理契約上義務情形其尤著者最近三個日内天津中國棉商拒解賣出之期貨華人商業信用之墜落於此可見本會覩之大爲惶慮本會以爲苟期貨契約之效力不能維持則中國在通商口岸之國際商務必不能免於摧毁本會希望英公使鑒於中政府在華會所表示之願望可促進中政府了解此種事態之嚴重而設法使法庭對於不履行合同之商人加以迅速之裁判與執行 
　　十五日通過各議案如下 
　　（一）二五附稅本會鑒於過去一年中所發生之背約行爲及許多暴行欲再說明其對於二五附稅之地位本會茲再聲明其去年所表示之意見以爲無論在行政上或理財上欲圖改革當以有效力的管轄各行省爲必要之初步本會所懇切希望者二五附稅之核准當以旣可籌備將來裁釐又可充分保護外人生命財產與條約權利之改革事件爲條件本會茲促請英公使將此懇切希望之表示轉逹英政府本會希望在有關係各國批准九國稅關條約之前各國及早會同考慮其對華政策而决定之然後舉行附稅會議 
　　（二）條約之破壞英商行之人員與貨物前因受許多年來爲商務上牢不可破妨礙之干涉始有締結中英間商約之必要兩國誠實履行條約義務貿易乃安全而擴張中英人民咸蒙福利中政府擔保在通商口岸繳納有規則稅率之貨物運往内地者免繳各種捐稅並擔保英國人民及其貨物財產不受干涉本會旣有近來破壞上述各條約事件之證據本會欲請英公使及英政府注意於保持成立已久條約權利與習慣以安商業之重要 
　　（三）商標本會懇切請求英公使盡力設法勿使英人權利與財產因英政府承認新商標法而不加以修正致遭妨礙修正文須規定外人在商標局或任何機關可對於關係商標事件頒發涉及外人利益之任何判决者有充分代表權 
　　（四）粤省民船貨稅一九○二年商約第三欵規定香港與粤省通商口岸間民船所載貨物其所納之稅項與釐金總額不得視汽船所載同樣貨物在海關所繳之稅項爲少此欵應請中政府立即實行之如此項請求不見採行則海關所征之稅應減至與民船貨物所繳者相同 
　　（五）長江上游本會嘆息襄河與長江上游之秩序紊亂盜匪横行致有維持有力艦隊之必要一面歡迎新近開始之較活動政策本會願於此紀錄其對於英艦隊在此江河中所有良好成績之欽佩 
[興辦滬寗長途電話之近訊]  
　　滬寗長途電話早有興辦之議茲聞交部特委前電政司長周家義爲總辦並由電政司營業科調陳錫周南下襄理一切刻正着手勘定路線已向本省軍民兩長接洽就緒擬於下月開始與工云 
[閘北水電案昨聞彚報]  
　　閘北公團代表昨謁何軍使...由許人俊代見 
　　閘北水電廠案糾紛年餘迄未解决昨日公團方面推出代表俞宗周·沈田莘·徐春榮·陳維翰·徐錦裳·管際安·陸端甫·徐幼裳·李廣珍·許亦甫·韋伯成·佘錫品·等十二人分乘汽車三輛於上午十時赴龍華護軍使署請願并面遞前日所草就之公函因何使適因公外出由許人俊科長代見當由代表陳述來意略謂去年委員會之設地方公團本表示反對後軍使擔保商辦故地方允予接收今省長忽食前言務望軍使貫澈從前主張責成委員會將廠務移交委員會接收云云許當允代爲轉逹辭出後又赴上海縣公署由沈縣長接見代表略謂去年軍署之宴縣長亦曾在座當時决定商辦各方俱已允洽今省長忽爾反汗務望縣長顧念地方人民痛苦使商辦得以實現沈當謂省中對閘北水電廠旣無餘欵擴充而饋電合同不久又將期滿勢非商辦不可余力之所及當爲地方設法云云嗣又赴白克路委員長張一鵬氏住宅以張適因司法事件赴蘇約今日再往午膳後二時許各代表又往道尹公署由王賡廷道尹接見代表方面聲述一如前紀王道尹當謂余居在閘北對於水電困難情形素所稔悉惟以地位關係殊難發言最好此事由委員會主持較爲合宜至四時許始辭出 
　　又公團方面訂於明日開會特發通告云逕啓者本月十二日各公團聯席會議議决水電案形勢緊急訂於本月十七日（舊曆正月十三日星期日）下午准二時仍在慈善團繼續開會討論應付辦法特函奉逹務祈貴代表准時列席與議勿遲爲荷再是日上午之監察員會不另開會合併奉聞以免枉　此頌公綏閘北公團聯合會啓 
　　又昨日由閘北市民發出傳單覓錄如下 
　　吾閘北人民受官辦水電痛苦非獨忍氣吞聲無可告訴而饋用租界水電之關係勢將全市主權操於他人之手不得已起而請求商辦藉資自救不意省公署一方面假言極端贊成商辦愚弄閘北人民一方面將省議會議决商辦案完全推翻而别求所謂依法辦理試問何自而求跡其居心無非故作狡獪延長官辦不顧地方罔恤民困昭然若揭吾閘北全市父老兄弟如不願斷送主權延長痛苦應請同德同心一致於省署未公布商辦以前停付水電兩費待商辦正式解决再行照繳如官辦水電廠有截斷水管剪斷火線之事發生則官廠辦事人有意與吾閘北爲敵請將里名户名詳細報告公團開會公决對付辦法誓不與此輩共天地伏祈公鑒閘北市民公啓 
[捲煙業昨日又開大會]  
　　宣布向省接洽之四條件 
　　本埠捲烟業與特稅問題自經兩商會一再勸導漸見就範茲該業爲解决特稅辦法事復於昨日下午二時十分在寗波同鄉會開南北同業大會以資取决到會者座爲之滿主席陳良玉報告謂公會前與兩商會妥定具體辦法四條殊爲公允爲便利進行起見原擬暫不宣布繼以事之成敗在我同業全體决不能稍事含糊致生悮會而起糾紛故日來迭開職員會一再研究咸表同意復以未經大會取决不合正式手續茲爲鄭重起見特再逐條宣布請爲討論云云言次朗誦四項辦法（一）以淞滬警察廳第一·二·三·四·五·警區區域爲範圍（二）捲烟特稅同業始終反對至敎育費歸本業公會承認每月補助洋三千元作十二個月計算一年期内雙方不得增减（三）在本業公會認繳補助敎育經費區域内各同業由公會開明牌號表呈請官廳墊給免檢查證在區域内賣買旣不認稅不貼印花（四）由本業公會推舉四人江蘇省敎育會·上海縣敎育會·及上海總商會·縣商會·四團體各舉一人組織委員會每月由本業公會將所收補助費憑委員會指定妥實銀行存放省署指撥敎育費時應知照委員會稽核通過以示公開解釋詳盡旋將四辦法逐條付表决一致起立通過次由會衆公舉虞洽卿爲同業總代表根據大會通過之四項辦法即日晋省面請省長核准遵行復議官廳對於所認敎育費數目如有斟酌之處代表雖得口頭伸縮須俟同業取决以示公允當由會衆公推前舉之八代表備函敦促總代表尅日赴省一面討論善後辦法决議（一）先調查同業牌號營業數額編註總册以資稽核（二）按營業總額分甲·乙·丙·丁·四種等項·分擔補助敎育費（三）推定各區調查員曹家渡增裕春徐家匯歸滬西衆和社胡家木橋張子卿·滕致祥江灣森茂昌引翔鎭·閘北·寳山路童淩云·楊在洽·曹卿表閘北東叚沈德華·陳斌·裘福海浦東陳蘭珍·陳鶴亭·王坤方滬南由滬南衆和社調查滬西范松州·王如梓·密永堯虹口鎭周興泰末復討論進行手續而散 
[杜錫珪攻擊温樹德之滬聞]  
　　部下在烟互爭兵房 
　　去年温樹德率粤艦北歸約定不受海軍總司令調度杜温之間即生惡感惟以洛吳袒温杜於温遂無可奈何近日原駐烟臺海軍與温部因爭兵房發生衝突杜益憤懣乃致電北京政府及關係各省當局攻擊温氏有某要人自寗來携有杜電照錄如下 
　　北京大總統·國務院·海軍總長·鈞鑒洛陽吳巡閱使·南京齊巡閱使·武昌蕭巡閱使·天津王巡閱副使·濟南鄭督理·熊省長·鑒據烟臺海軍七營營長謝克峻文電稱本日下午五時圻艦到烟七時陸戰隊營長袁世緒帶隊二百餘名各有手槍直入營中付借空房駐其隊伍帶圻艦長吳志馨公函内開奉温司令訓令着海圻開烟駐泊將該處煤棧所有存煤數目並練營砲火藥庫學校所存軍火槍枝等件詳細調查其文呈報現派陸戰隊前往東山海軍練營駐紮云云克峻以未奉海部及總司令命令不敢自專與之再三理論渠答我乃拳令而來軍隊已登岸無回艦之理幾用野蠻只得退步等語查温樹德此次率艦北歸是否自承歸順似此行動目無法紀豈歸順者所應　政府若有整飭紀綱之意對此行爲應如何申斥制止錫珪惟有屏息候命並乞國内負　諸公一公斷之杜錫珪叩元印 
[滬官塲今日參與戰勝碑開幕]  
　　松滬護軍使何豐林以今日（即十六）爲歐戰紀念碑建立之期自應前往參預盛典定於上午十一時至江蘇交涉使署偕同許交涉員及淞滬警察廳長陸榮籛會同前往外洋涇橋碑亭處云 
[英公使前晚抵滬]  
　　字林報云英使麻克類爵士業於十四晚十點一刻抵滬同行者有使　一等秘書維柯氏江寗交涉員温世珍等温氏此行係充曹錕及蘇督齊燮元代表麻使抵埠時僅有英總領事巴爾敦氏正領事摩西氏瑪利思氏格林氏等在站迎迓本埠官吏以未知使節是夕即能到滬故車站上未有正式歡迎禮蓋麻使此次乘輪至寗即往英總領事署與温交涉員匆匆一晤後隨乘路局特備花車來滬並未拜會督軍省長大約他日回京過寗時將一訪齊韓云 
[王正廷昨晚北上]  
　　中俄善後督辦事宜王正廷日前來滬并赴杭州與盧督辦有所接洽事畢返滬後於昨晚（十五）乘十一點半開行之夜快車赴寗轉車北上 
[沈田莘僕僕滬杭]  
　　前晚返滬 
　　浙省沈田莘君前爲催促商議撤防赴杭適金百順已商妥盧督辦允即准照撤退故沈即於前晚返滬現專待金百順到來即可會商確定日期云 
[警廳長問題死灰復燃之原因]  
　　國聞通信社云寗方委任之淞滬警察廳長申振剛氏自經上海各公團積極反對後本已不思到任惟軍民兩長因職權威信等種種關係不使其遽萌退志故仍時時往返寗滬去年舊曆臘底省署奉到北京政府所發之委任令省署據以電申申星夜赴寗於舊曆新正元旦晋謁軍民兩長乘賀年之便遂將北京政府委任狀具領即日返蘇此實爲申氏復任喧傳說之眞因云 
[胡汪前日到滬]  
　　上海區代表將報告大會情形 
　　胡漢民·汪精衞·兩君由粤搭輪來滬已於前晚抵埠對於黨中進行事務即將着手舉辦又上海派赴廣東出席代表亦已相繼返滬聞將召集各區分部代表報告大會情形云 
[安特生女爵士之預定行蹤]  
　　安特生女爵士於去年十二月二日來華考察吾國工廠狀况並加入工部局童工委員會及全國工業委員會爲委員聞下月初旬將赴烟臺逗留數日即赴北京擬在燕京大學演講然後折往武昌亦擔任大學演講女爵士以滬上爲大本營日内擬遊歷寗波·杭州·無錫·南京·等處云 
[杭辛齋之身後問題]  
　　浙籍國會議員杭辛齋氏在滬庽病殁等情迭誌本報茲悉該會同人褚輔成以杭氏身後問題解决頗形困難杭氏長子係出自元配年已弱冠足以自立其繼室某氏仍回長安故里一切贍養費用由褚氏與其諸友等協力籌措最難解决惟其某氏妾生有一子囑令同回長安則堅拒不從欲遷居杭州苦無相當地點若仍令其庽居滬上則又生計無着且治喪事務所之經費約有二千元左右業已祇剩四百餘元並猶欲爲其幼子等籌集敎育費用現正在與杭氏生前莫逆者協商云 
[招待外人考察司法準備續聞]  
　　王海律師公會會長張一鵬氏鑒於各國委員將於本年十一月間來華考察吾國司法狀况届時招待官傳指導一切佈置均需設備故訂於本月十六日設筵欵待司法人員商榷商法已誌十四號本報茲悉張會長現已預定公共租界西藏路一品香設備中西筵席欵待各界來賓除柬請江蘇高等審·檢兩廳廳長朱獻文·周詒柯·及上海地方審·檢廳廳長沈錫慶·車顯承·並推檢各員·曁江蘇駐滬交涉員許沅外又邀本公會副會長張家鎭·會員蔡倪培·王開疆·等作陪云 
[航業要聞]  
　　美新輪開始來華美國舊金山格蘭輪公司因恢復中美太平洋綫航業仍托本埠老晋隆洋行爲遠東總經理於二月份起開始復行第一船名威廉香檳號由美國舊金山來滬昨晨七時半進口現該公司航務暫以專運客貨爲主以後將規定月駛兩班所派太平洋綫内以七輪往來並兼駛香港云 
　　德郵船闢行大阪綫上海外洋郵船之往來中日者大都均過神户·門司·及横濱等埠惟至大阪者則絶少即有日本郵船公司之滬阪單航輪然亦均到神户爲止並不開抵大阪蓋因神户距離大阪較近上海赴阪之貨件旅客均由神户轉火車前往故滬上可稱無大阪之商輪也今德國漢寳輪船公司因擴充中日兼行班内之營業特與柏林總公司商准即從今次來華之麥司太倫號郵船起决計添闢大阪航埠今已在大阪設立分行承裝上海運阪貨物及旅客實開歐洲郵船赴日班路之新紀元云 
　　中日印航務新消息英印鴨家船公司近兩月來因日本地震後辦理復興需用材料極多所派中日印航綫内輪因運入日本貨多故將運華之貨悉從香港卸轉來滬目下運滬貨亦擁而原行各輪均派在日本綫内昨有電來申報告滬上經理之大英公司謂已特添亞勃拉輪來滬將於三月二十四日抵埠現在中日印綫内英印公司所派輪較原班已增出二分之一矣 
　　恒安公司增添新船華商恒安輪船股份公司近以八萬兩規銀之代價新置凈噸一千六百四十六噸之恒安號輪一艘該公司已呈請交通部及本埠江海關註册給照所定之航路係自上海至漢口及湖南長沙爲一路並以寗波温州以至閩省之汕·廈·港·粤爲一路在北洋則威·烟·津·及大連·青島·至海參崴爲一路而外洋則以新嘉坡·西貢爲止今已經交部塡給三五○三號之營業執照故現已開班駛行矣 
[停滬長江上游輪之查報]  
　　揚子江上游商輪近有因水淺停滬者有人廠修理者亦有候春水盛漲而再復業者大抵尙須一月後始可開赴渝宜茲悉滬上所留之宜昌·重慶·各江輪共有六國船十七艘分誌如後 
船舶　　國别　　註册量　公司　　船舶　　國别　　註册量　公司 
大來喜　美國　　五六三　大來　　夔明　　華旗　　一六六　大來 
安瀾　　英國　一四二一　亞細亞　吉慶　　法旗　　三六六　寗紹 
福源　　法旗　　五六三　寗紹　　季昌　　意旗　　一三四　未詳 
宜陽丸　日本　一二二八　日清　　美仁　　美旗　　四○六　美順 
德陽丸　日本　一二二八　日清　　大來遊　又　　　三二八　大來 
福和　　英國　　五○○　怡和　　美川　　又　　　三六一　美孚 
隆茂　　英國　　六七一　隆茂　　蜀亨　　英旗　　四六五　未詳 
江慶　　華旗　　六八○　招商　　長沙　　英旗　二五○○　太古 
　　現惟太古之長沙輪已經派入長江班内代替盛京輪班次因盛京輪現已改航寗波班綫此外大來經理在川遇盜匪殺害船長之字水號輪刻下亦在滬上修理云 
[今日吳淞會議購置救生船]  
　　淞口迭因船隻失事救生輪之置備殊關緊要經當地士紳之呼籲前後由省撥到約二萬元上年曾向求新廠訂購輪船一艘而該廠無意承辦嗣祥泰木行有船出售以論價太貴原有之欵不敷又無法另凑遂即擱起惟事屬急迫故江南水利局羅總辦及寳山馮知事定今日午刻合宴寳山沿浦城鄉士紳於吳淞砲臺灣揚子江飯店籌商此項購置救生船進行之手續云 
 
 

Page 14

 
 
第一萬八千三百零五號;中華民國十三年 西曆一千九百二十四年二月十六號
星期六 * *[敎育廳召集三敎育團體會議]  
　　江蘇敎育廳定於本月十八日下午二時在南京敎實聯合會内召集中華職業敎育社·中華敎育改進社·中國科學社·代表集會商議各該社在本省設施事項並請省敎育會推舉代表列席聞該會召集之原　係本年一月江蘇財政委員會會議時本擬將津貼中華職業敎育社·中華敎育改進社·中國科學社之經費全行終止後改去十分之一今特召集代表會議以考察三團體在本省之事業是否應受津貼又聞三團體及省敎育會已推定代表中華職業敎育社爲黃任之敎育改進社爲陶知行中國科學社爲張凖省敎育會爲袁觀瀾又中華職業社近由楊衞玉草一計畫書以便提出會議昨已脫稿云 
[電機工程家裘維裕回國]  
　　裘君維裕係無錫　家裘昌年君第二公子於一九一六年以第一名畢業於南洋大學是夏投考清華專科得資送游美學電機工程科畢業於麻省大學得碩士學位並在哈佛得有數理學士位歷任麻省大學助敎及各大公司工程師去年十一月由美赴歐考察電機事業藉以游歷今由法國馬賽乘奈而奪號返國已於本月十二日抵滬云 
裘維裕君之肖影 
[江南水利局羅總辦取消辭職]  
　　江南水利局總辦羅樹森去臘以水利各費非常支絀而責任繁重曾向韓省長提出辭職書韓省長當即親自函復並派員面見羅氏懇切慰留故羅氏現已取消辭意至此次財政會議對於江南水利局經費未曾核减云 
[米業浚淞問題近訊]  
　　米行已暫行停扣客捐　繼續問題靜待開會取决 
　　關於北市米業抽捐補助浚淞經費一案自米業領袖錢貴三君組織滬北米業聯合會每米一石抽捐一分當時行·廠·客·三方頗具熱忱進行順利厥後廠方因廠客之貨碾白後多半由行轉售廠方代抽捐欵遂先停止其代担義務遂由北市各米行完全擔任按月將所抽客捐繳存聯合會而客方因所加之捐各雖徵諸各客實則間接出諸食户且客帮從此得有聯合會保護解决同業内外發生諸問題故亦安然認可毫無異議誠以此種捐欵實質上旣非加重各客負擔而又得河道浚深之實利及補助浚費之美名祇須董其事者涓滴歸公當然無反對理由其捐收之旺月約千餘不幸錢君於上年八月間病故又值水利協會分配議委不均行廠兩方遂行退席米業浚淞進行至此受一大打擊然行家對於代抽義務仍照原案辦理嗣後聯合會議董中有少數份子發生私人意見遂有函請停捐之舉其所持理由固不充足惟其所處地位則甚占優去歲底曾促總商會方副會長致函米業四團反覆開導當時雖稍現融洽之機但尙有一二人意存破壞反對甚力故於總商會之調解之函無一能提正式理由答覆者茲據業中人云行家代扣客捐已於年終結束新歲紅盤以來已暫停扣靜候米業聯合會夏曆正月二十日常年大會時解决惟聯合會之組織及補助浚淞經費曾經地方官廳備案給示保護必須大會通過方能有效如本届年會不能開成則此種停捐請求自不能作爲正式有效或將維持原案繼續進行刻該聯合會已將去年捐收造印徵信錄日内即可分發云 
[上海縣議會議决預算案（續）]  
　　（第六項）田房典賣中資捐八千七百五十元（說明）查中資捐全年得收一萬四千元按月收一千一百六十六元六角作爲户籍經費自十一月十六日起至會計年度止作七個半月計算合收如上數（第五欵）雜收三萬五千五百四元（第一項）公立上海醫院補助費八千九百五十元（第一目）滬南工巡捐局一千元（第二目）慈善團一千八百元（第三目）積穀項下五千九百七十元（第四目）内地電氣公司一百八十元（第二項）公立上海醫院療費收入二萬五千九百五十四元（第一目）診察費三千六百三十四元（第二目）藥費材料費三千九百六十元（第三目）手術費七百二十元（第四目）病人住院費一萬七千六百四十元（第三項）看護養成所膳金六百元歲入經常門歲入臨時門二萬七千九百九十元（第一欵）罰金收入二千三百二十元（第一項）忙漕滯納罰金八百八十元（第二項）違警罰金一千四百四十元（說明）違警罰金除警察所不計外六分所假定每所每月二十元每年合收如上數悉充縣地方警察費（第二欵）雜收三百七十四元（第一項）苗圃出品二百二十四元（第二項）也是園賃金一百五十元（第三欵）補助籌墊費一千五百九十六元（第一項）楊思鄉補助縣警察費四百四十元（第二項）公立上海醫院自行籌墊費一千一百五十六元（第四欵）提用積聚金二萬三千七百元（第一項）農校購置試騐場費一千二百元（第二項）建設敎育博覽館二千元（第三項）縣立第一高小學校提用積聚金四千五百元（第四項）工業學校提用存欵一萬六千元（說明）該校歷年積存銀一萬六千元現因開辦縣立初級中學由敎育行政人員談話會議决提借初級中學建築費俟後逐年設法歸還登明歲入經常·臨時·兩門合計銀三十三萬二千四百零五元歲出經常門二十三萬九千二百十三元内務行政費十一萬四千八百零九元（第一欵）縣議事會參事會二千六百三十七元（第一項）縣議事會公費二千二百二十七元（說明）自十三年一月起六月止以六個月計（第一目）議長議員公費一千一百十元（第一節）議長副議長公費六十元（說明）議長副議長隨時駐會經理本應另定公費因地方費不敷於開會時暫行日給一元以開臨時會三次計每次二十元如會期内並不告假按日照支合符前數（第二節）議員公費一千五十元（說明）議員定額三十七人除議長副議長公費另列外均每人日給一元以開臨時會三次計每次三百五十元如會期内並不告假按日照支合符前數（第二目）文牘庶務等員薪水四百四元（第一節）文牘員薪水一百八十元（第二節）文牘助理員薪水九十六元（第三節）庶務員薪水九十六元（第四節）臨時守衛及助理員薪水三十二元（第三目）會使工食及雜支六百六十三元（第一節）會使工食二名四十二元（第二節）臨時會使工食一名二十一元（第三節）紙墨筆書籍印刷報紙郵電等費二百元（第四節）電燈茶水臨時伙食及一切雜費第二百五十元（未完） 
[縣聯會電請各縣依據憲法]  
　　江蘇縣議會聯合會爲新頒憲法有益於縣地方昨（十五日）代電六十縣縣議會文云江蘇全省縣議事會議長議員縣參事會參事員均鑒查中華民國憲法地方制度一章對於縣議會之職權明白規定如一百二十一條（一）（三）（四）三項一百三十一條均於縣自治事業息息相關託付綦重責任非輕蘇省風氣夙開且爲服從中央省分尤應竭力提倡俾期福利地方茲將以上各條摘錄附上敬請貴縣開臨時會時議决案件應依據憲法立論於尊重國憲之中寓擴張自治之意各縣地方實嘉惠之江蘇縣議會聯合會叩咸 
　　「憲法摘要」第一百二十一條（一）縣設縣議會於縣以内之自治事業有立法權（三）縣於負擔省稅總額内有保留權但不得逾總額十分之四（四）縣有財產及自治經費省政府不得干涉之第一百三十一條縣之自治事項有完全執行權除省法律規定懲戒處分外省不得干涉之 
[陳伯南辭商總聯會長書]  
　　陳伯南昨發表告辭總聯合會長書云議董會諸先生大鑒敬啓者竊以服務社會爲人生應盡之天職然苟不自量度勉仔重任則所以貽覆餗之誚者事猶小而一旦有負朋輩期望坐失羣衆有爲之時機者關係實大也伯南不敏忝任本會會長數月以來每念及此輒寢饋不寗所以支持至今不肯遽拂衆意者實具有苦衷今旣未便再延用敢縷陳幸垂察焉蓋年來國事顚危世人之責望於上海商人者日益鉅而各路商界自由結合之總聯合會方以内部意見致成分裂論者僉以商人自身尙不能意見一致更何有共同救國之望延至去秋同志中之奔走調解者已不知經幾何度伯南不揣擣昩復追隨諸同志後邀集兩方開號恊商立談之頃渙然冰釋因假南園開合併大會嗣籌備經月合併之舉居然實現伯南之所以參與此事惟一希望即在使分裂之總聯合會仍合爲一至旣合之後如何規畫如何設施伯南自分譾陋何敢有所主張况以厠身商業職責所在勢必不遑兼顧乃同人過望謬以會長相屬伯南此時再四籌思斷難承諾卒以同人敦促未即輕言辭職者無非以合併伊始一切布置尙未完具同志之中均正在觀望斯時若以伯南一人之故致使分而復合之總聯合會又發生停頓是大拂金埠商民屬望之意至不獲己因勉力承認以迄今茲賴同人匡助幸未有所隕越但數月之間終以才力不逮未能建何殊績旣弛會務又荒職業爲公爲私兩有差失所幸多數同志未遽顯加糾彈所以優容伯南者實已銘之心版特以會務至重此後百端待舉所貴主持得人何敢再以菲材貽誤大局亟讓賢路即所以稍贖前愆所望諸君鑒此愚誠許其辭職另舉才能則所以愛護本會者旣至而伯南蒙惠尤非淺鮮矣掬陳肺腑伏祈裁奪並頌議安各路商界總聯合會會長陳伯南謹啓二月十五日 
[盜匪路刼開槍之定罪]  
　　盜匪張德生·何仁生因於本月六號上午十二時在北四川路仁智里弄内搶刦住居該里四十二號屋内粤婦萬馮氏值洋一百七十元之金鐲四只並拒捕開槍彈傷四百零九號印捕腦勃星頭額經該印捕鳴由一百六十一號印捕·一百八十八號華捕帮同將張何二人拘獲詢知手槍係住居大通路十九號屋内之毛德寳所給禀由捕頭派令中西包探協往將毛拿獲一併解送公共公廨奉飭押候訊究在案昨晨由關讞員會同英馬副領事升座第一刑庭研訊即據捕房代表梅脫蘭律師上堂詰據受傷印捕腦勃星供稱是日在北四川路站崗驀聞警笛聲馳往察看見第一被告（即張德生）往東奔跑欲入弄内被我上前搿住彼即開放手槍致被槍珠擦傷頭額旋由他捕到來帮同將張拿獲等語又據一百八十八號華捕劉小扣到堂證明第二被告何仁生由伊拘獲云云又據事主婦萬馮氏投訴當時被張何兩盜攔路出示手槍嚇禁聲張致被刦去金鐲四只又據西探康仇設訴被告等供稱手槍係毛德寳所給故偕華探協往將毛拘獲言至此將手槍一支及原贓金鐲等呈案訊之張德生供稱手槍並非毛德寳所給實係潘姓借與阿毛阿毛轉借與我當借槍時毛德寳確亦在塲夏曆正月初二日上午與何仁生同往閑游在仁智里遇見原告帶有金鐲當即出槍恐嚇原告左手之金鐲二只自願取下右手之金鐲一只係何仁生奪下當時原告狂吹警笛我等驚慌故失去金鐲一只一時圍觀人衆故向空開放手槍一響並未開槍擊傷印捕該印捕額上傷痕實係追我跌傷是實質之何仁生供多狡猾而毛德寳延斐斯律師到堂辯護經中西官核供宣判張德生押候詳解護軍使署按例懲辦何仁生押西牢五年期滿帶堂再核毛德寳押西牢一年期滿逐出租界贓交原告領回手槍子彈没收而西文案山單上西官簽判何押西牢十年期滿逐出租界 
[張家宅匪徒開槍拒捕]  
　　先後拘獲四人手槍兩枝 
　　前晚八時彭王廟四區三派駐所長警會同游巡隊長警巡邏至張家宅汽車路見有十餘人同行形迹可疑攔住盤詰詎若輩各出手槍向該警等開放各長警亦開槍還擊當獲匪徒鄭在堂·吕榮卿·誠正梅三名抄獲手槍兩支子彈十三粒餘均逃散四區三巡警張志强被匪擊傷手指昨晨又續獲匪黨一名（姓名未詳）抄出手槍一支已一併解送警廳司法科核辦矣 
[調處典業利息爭持之解决]  
　　省令准如所擬辦法處理 
　　蘇省典業公會在省公署呈控三等公典業利息爭持一案業經南北市兩商會邀集雙方代表在總商會開聯席會議徵集兩造意見已和平調解以後押業不准添加當字須永遠遵守以示區别已詳請省公署核示辦理迭紀前報茲聞此案現奉省署指令上海縣沈知事准予如詳辦理匪押業取息一事按月二分爲定額不得違抗仰即傳諭一體遵照辦理等因沈知事奉文後已轉函縣商會轉知華界三等公典業代表遵照尅日傳諭該同業照辦云 
[江浙皖絲繭業開會紀]  
　　本埠江浙皖絲繭總公所以上年絲繭營業大遭失敗若不設法救濟自圖整頓將來恐難乎爲繼特召集三省絲繭業代表在北山西路絲繭總公所於昨今開會各地代表到者極衆昨日下午先行團拜禮旋即開始討論先研究耗虧之原因（一）受繭價之騰貴（二）受出口之艱難（三）受女工之挾制（四）受捐稅之頻增次即討論應如何積極整頓以資挽回至散會尙無結果俟今日續議又到會各地提案甚多亦均須表决後施行 
[顏料商請轉催温州欠欵]  
　　上海洋貨商業公會據同業咸昌祥·公和·來瑞隆·惟康·咸康·等五顏料號來會聲稱上年與浙江温州李華章號往來被其積欠各號貨欵一千六百餘兩四百餘兩不等五家共計約有五千餘兩之多屢催不付延至陰曆年底商家結束之際仍未清償故特開具結單五紙請貴公會轉懇上海總商會轉函該處商會請其俯念商艱未便延宕迅催該號從速歸償以全信用而維血本云云該公會接函後曾照轉總商會茲悉宋方二會長已允代轉函温州商會俯念舟誼迅催李華章號從速清償矣 
[錫箔稅設局征收之警廳通令]  
　　淞滬警察廳通令云案准江蘇財政廳咨開案照蘇省錫箔稅一項現在仿照浙省派委杜熊不文設局專辦茲據具報在上海南車站設立總局并於南翔·蘇州·無錫·常州·松江·鎭江·下關·浦口·瓜州·等九處設稽征分局楓涇·平望·震澤·朱家角·尒來廟·日鹽港·閳北車站·泗源溝·等八處設查騐分局於一月二十四日開辦前來除呈報咨行外咨請貴廳令飭所屬水陸警署一體恊助俾利進行等因查此案前准江蘇省錫箔稅征收專局請飭恊助業經通行在案茲准前因除分行外合亟仰令一體知照云 
[錫箔稅實行後之影響]  
　　錫箔業改由水運　　路局轉運受影響 
　　滬杭甬鐵路各轉運公司承運浙屬錫箔來滬爲數甚鉅現因江蘇財政廳特派專員駐滬征收錫箔稅並增加稅欵以致各錫箔商人羣起反對請求取消迄今無效現因杭來錫箔於新正起均改水運裝輪來滬在洋關完稅故日來火車並無錫箔裝運而路局與轉運公司營業亦受影響云 
[友華銀行通告各存户]  
　　大晚報云本埠友華銀行通告各存户該行定於本月二十九日停止營業各户存欵務望於本月底以前轉存花旗銀行所有往來存欵利息結算至轉存之日止由該行連息簽給支票憑以轉存花旗銀行倘本人不能到行可通信知照所有儲蓄存欵憑摺簽給支票同樣辦理所有定期存欵自本月二十九日以後到期歸花期支付至該行鈔票自二十九日後亦由花旗代兌云 
[利逹創辦人魏葆爾參觀本館]  
　　並將作漢口天津等處之游 
　　本埠利逹洋行（The　Ault　＆　Wiborg　China　Co.）專營印刷事務供給各種印墨開設已有四十餘年該行創辦人魏葆爾君（Mr.　F.　B.　Wiborg）爲考察東方分行營業起見特來華游　已於前日乘克里扶倫總統號抵滬　觀各處昨偕該行洋總理方逹甫君·華經理沈仲濤君·同來本館由張竹平君等招待參觀各部而别魏君學識經騐甚富譚吐亦温和懇摯並將往漢口·天津·等處一游云 
[滬杭路夜貨車開班]  
　　滬杭甬鐵路之上下行夜貨車於上年年底停駛現内貨物增多各轉運家紛紛報運故於昨日（十五）起照常開班云 
[字林西報新屋之落成禮]  
　　英使行啓門式 
　　字林西報外灘新屋於昨日上午十一時四十五分行新屋落成禮先時柬邀各界觀禮中西男女來賓　者約有四百餘人均集下層廣廳英使於開幕時偕英領事巴爾敦·英駐華海軍司令安特生少將·使館一等秘書范烈可由印度馬巡從領事館導至新屋該報董事長莫理斯出迎招待當由莫理斯戈登君授英使以大門之鑰舉行啓門禮其他中西來賓則由該報經理但維斯·主筆格林·華編輯陳漢明·及該報買辦分别招待外賓親臨者法·意·美·日·等國總領事·工部局總董等華賓中則温世珍代表曹錕·齊爕元·顧維鈞交涉員許沅代表韓國鈞陸逹權代表何護軍使英使與該報董事長莫理斯主筆格林均有演說英使演辭大旨謂中國政治·經濟·社會·等等近年來之進步類皆種因於西方之理想及主義該報爲中國最久之外報於介紹思想督促進步均有勞功云云再各省軍人於新屋開幕亦均有祝賀之辭茲不具錄 
　　文匯報云浦灘新建之字林報館房屋於本（十五）日上午十一時三刻由英公使舉行正式開幕禮英海軍少將安特生氏·英總領事巴爾敦氏·英按察使唐納爵士·法總領事韋禮德氏·美總領事克銀漢氏·日總領事矢田氏·滬交涉員許沅·寗交涉員温世珍·工部局總董費信惇氏·美前國務卿羅密士氏·及其他中外著名官商均往襄禮字林報館總主筆格林氏歡迎來賓稱該報獲蒙各界贊助業已六十載深信今後仍可常承各界贊助云云英使麻克類爵士致頌詞略謂該報服務社會已逹七十四年今茲新屋落成美奐美輪俱可慶賀上海以一八四二年八月二十九日南京條約開放爲西人互市之塲一八五二年始建築海關而字林週刋則於前二年以一八五○年之八月三日誕生滬瀆更十四年而發行日刋名爲字林西報而週刋仍按週出版至今故該報不難云與上海商埠同其年歲英便歷舉該報主人編輯人與中外著名訪員後復述外人在華地位及其對於中國政事之影響以爲中國之不靖與分裂外人與有責任外人首使中國抛棄閉關政策繼乃輸入西方之思想與政治學說卒使少年中國效法歐美因有一九一一年之革命今日中國乃受政治社會驟行改革之影響然苟一念其歷史民情制度禮敎等中國必能由亂以入治字林報刋行六十年久爲上海重要英僑輿論之代表首務之急當以中正與同情之精神記載華事如前不懈云云次瑪利思氏演說後遂由館中人員引導來賓參觀館内各部云 
[粤港天花蔓延之滬聞]  
　　廣東香港間近日天花頗盛最近因天花而亡之幼童已有二千餘人是以該處對於往來各輪船戒備頗嚴一面并設法施種牛痘滬地交通最繁日來亦有天花發生死亡極多工部局等已佈告各地中外住户速至衞生處等施種牛痘以免蔓延云 
[日領審判私販軍火之日人]  
　　大晚報云日前與英人波益南氏同犯私販軍火之日人吉村川野兩氏一住虬江路一二號一住密勒路八二六號均於昨日在日領事署開審吉村判處監禁二十天川野判處監禁二十八天云 
[席母又進行訟案]  
　　女子席上珍自縊案内之被告湯節之自提押議軍便署後久無消息茲悉上珍之母席方氏以湯久押軍署又届一年以致法庭判决之公訴徒刑不克執行即私訴部分亦難依法追繳案懸不結兩代寡孀勢將垂斃現已泣請同鄉中某律師代撰訴狀預備呈請地檢廳設法救濟追繳私訴云 
[英婦女俱樂部之美術展覽會]  
　　陳列楊令茀女士之大觀園模型 
　　無錫楊令茀女士擅長藝術夙爲各界所景仰最近以手製之大觀園模型捐送美國博物院業已搬運來滬昨今兩日在九江路十二號英國婦女俱樂部展覽該園模型由楊女士手製材料則用硬紙术片亭臺樓閣池石花木布置得體每一屋中陳設桌椅無不具備而以省親别墅中之盤龍柱盤龍椅爲尤精該會本不收費嗣因運美時頗費周折故前往參觀者須納小洋五角云 
[菜塲攤户開會紀]  
　　商議徵求辦法 
　　上海各路菜塲攤户總聯合會昨日下午開會到職員三十餘人舉行陽　新年團拜禮並討論進行方法公推朱渭生主席梁耕孫紀錄（一）潘冬林報告籌備經過情形及收支賬略（二）討論成立大會日期公决以籧路菜場攤户須徵到十分之八爲標準再開成立大會（三）徵求方法以加入會員每人至少限徵五人至十人（四）經費除舊歲開支外不敷欵項到會職員當塲墊出（五）會員月費議决由去年舊曆十二日起收議畢茶點散會 
[中華工業廠逐年之進步]  
　　本埠曹家渡白利南路中華工業廠開辦已届五年餘其出品有花邊·緞邊·紗邊·綢緞·等多種早經普銷全國目下外洋到貨受其影響非淺蓋因此項貨品全以顏色鮮明·花樣時新·質地牢固·爲最研究去年該廠新出品以絲直貢·寛緊帶·電光絲線銷路爲最旺聞該廠逐年獲利頗佳去年營業較之往年更形發選云 
[塘山路刦案盜匪昨解軍署]  
　　盜匪李康國·高阿友於上月二十三號晨八時許持械糾黨夥刦塘山路三十二號門牌婦人張方氏家金飾案發被捕解由會審公堂訊供明確判决被告均押候錄供詳解護軍使署按律懲辦各情已誌昨報昨晨由廨飭承錄供備文發交滙山捕房捕頭惡吐氏當飭承辦此案之包探何慶恩·王桂生·徐德生·將李康國·高阿友·兩犯捉出加上鐐銬押登汽車解送松滬護軍使署請爲嚴辦云 
[金協興船被撞沉没]  
　　船伙幸均無恙 
　　紹興船户金協興在滬裝運洋廣雜貨於陰曆新正初八由滬開行駛至閔行迤西沙江口浦面適遇甯波船一艘滿載石子由西往東致遭猛撞船身損壞立時沉没船上夥友數人幸遇漁船帮同救護得以悉數救起出險當塲將石子船扣住解送國行營部看管一面雇人打撈沉没船貨並向石子船賠償損失云 
　　尙有本埠新聞等轉入後頁 
 
 

Page 15

 
 
第一萬八千三百零五號;中華民國十三年 西曆一千九百二十四年二月十六號
星期六 * *本埠新聞二 
[上海商業市况彚錄]  
　　金融 
　　昨日銀幣市價略漲與前日比較大一毫二忽半三月底期洋無開出各莊由蘇州來洋五萬元餘無進出 
　　銀拆仍爲三分與上日相同匯豐銀行收欵四十萬兩麥加利花旗道勝中國等收欵四十萬兩 
　　昨晚止各銀行查倉庫存現銀二千一百六十二萬兩現洋三千四百六十五萬元大條三百十三條日本銀幣八十萬元各莊存底現銀五百二十萬兩現洋五百五十萬元 
　　公債票 
　　昨（十五日）各種公債票趨勢依然堅俏其漲高原因現貨仍不外乎存底薄弱期貨則空頭傾向補進所致金融大票現貨前市一無交易後市亦只做出數盤最後價計七十五元七角五分比前日漲起五分二月期貨前市由七十五元半高至七十五元七角五分後市進出相等市面穩固收市七十五元八角計高一二角三月期初時成交價均在七十五元六角至七十五元九角之間收盤附近賣户大减市價緣以逐步改高收盤七十六元一角比前日漲起七角四月期貨初時成交價爲七十三元一角嗣後步步向上收盤七十三元六角半計大七角五分整六現貨交易無多市面穩固收盤五十六元七角比前日漲起四角二月期貨開盤五十六元五角半此後因需給關係市價步步向上收市五十七元一角計漲六角五分三月期晨間由五十六元九角五分逐漸小至五十六元七角午後受主增多最高價到過五十七元半收盤雖回落一角五分較前日又增四角四月期結果比前日大半元最後價爲五十七元八角償還八釐交易頗不冷淡最大價漲至十七元七角收盤時因賣户較多而見疲落價爲十七元四角比前日只漲起一角七年長期收市五十一元八角比前日大四角小票亦有一盤做開價爲五十元零五角云 
　　國内匯兌 
　　昨（十五日）國内滙兌據上海銀行公會報告各埠匯貼水祇漢口銀滙比前日續疲五錢每千兩計合申規元一千零三十四兩銀元亦回縮二角五分價掛一千零十一元二角半福州已照常通滙每千元計貼洋二十元與日前市價無異北京公砝爲一千零五十兩銀元計一千零十元天津行化價掛一千零五十八兩銀元爲一千零九元各與前日市價相同餘如江浙川皖贛奉及哈爾濱各處匯價依舊勿動足見滙市因商况呆木而異常清淡云又上海商業儲蓄銀行二月十五日國内滙兌行市報告云今日京津滙市未動漢電銀滙小五錢計洋例每千兩合規元一千零三十四兩洋滙仍爲一千零零九元宜昌銀滙市價爲一千零三十七兩洋匯改爲一千零十八元較前已鬆去二元川湘滙水無甚變動濟南銀滙每千兩合規元一千零二十八兩洋滙爲一千零零六元烟台票貼今市價開十兩計烟估每千兩合規元一千零五十八兩國幣滙價變爲一千零十二元較之殘年其價均見大减此外贛滙跌落二元計九江爲一千零零五元南昌爲一千零零六元汕頭跌落五元爲一千零十五元港紙掛牌爲七錢一分五匣番銀每千兩合規元九百六十兩廣州全毫銀爲八百零七兩五錢雙毫行市每銀一元合規元六錢一分餘如蘇鎭銀市行情均較去年短去念兩餘矣 
　　外幣 
　　昨日各種現貨外幣銷胃均屬冷淡是以標金雖回高而市價依舊難以隨之趨漲英金票成交買價爲八元三角五分美票計一元九角零五厘老頭票價爲八角七分三釐各與前日市價相同餘如荷坡港法德俄諸幣亦無上落云 
　　金市與匯價 
　　昨日爲金業本年全日交易之第一天大條勿動近期掛牌三十四辦士○六二五遠期掛三十三辦士九三七五標金開盤較跌五錢爲三百○八兩五錢後小至三百○八兩未開先令略漲先令揭曉法滙大五法郎印滙小半羅卜餘皆未動斯時金價仍售三百○八兩五錢先令市面初尙平定三月份銀行售出三先令四辦士三七五買價三先令四辦士半又四月份賣出三先令四辦士一八七五買價三先令四辦士三一二五東滙三月份賣出六錢三分二五買價六錢三分四月份賣出六錢三分三七五買價六錢三分一二五金價穩固俄因先令美滙東滙三價相繼見鬆三月份先令賣出三先令四辦士四三七五買價三先令四辦士五六二五又四月份賣出三先令四辦士二五買價三先令四辦士三七五東滙三月份賣出六錢三分買價六錢三分八七五又四月份賣出六錢三分二五買進六錢三分一二五美滙七十二元二五買價七十二元半致三月份標金最小跌至三百○七兩六錢後先令等價又呈緊象先令三月份賣出三先令四辦士三七五至三先令四辦士三一二五買價三先令四辦士半至三先令四辦士四三七五又四月份賣出三先令四辦士一二五買價三先令四辦士二五美滙四月份賣出七十二元買價七十二元二五東滙銀行賣出三月份六錢三分半買價六錢三分二五又四月份賣出六錢三分六二五賈價六錢三分三七五廣帮亦於其時買進廣標金四五百兩價三百二十六兩五錢（係大豐永慶福星等賣出）而期金買者亦夥兼人心趨上所以金價遂漲到三百十兩○三錢收盤三百十兩○二錢烚赤售開數平價自三百三十四兩五錢至三百三十五兩五錢午後標金爲三百十兩後略小去二錢先令揭曉弗動金價尙穩先令市面又緊三月份銀行賣出三先令四辦士三一二五至三先令四辦士二五買價三先令四辦士四三七五至三先令四辦士三七五美滙賣出七十一元八七五買價七十二元東滙三月份賣出六錢三分三七五買者六錢三分二五又四月份賣出六錢三分半買價六錢三分二五又先令四月份賣出三先令四辦士○六二五至三先令四辦士買價三先令四辦士一八七五至三先令四辦士一二五所以最高金價到三百十兩○九錢惟後期標金賣者尙有致價小至三百○九兩六錢收盤仍復漲至三百十兩○二錢較上日每條漲銀一兩二錢大條有看縮之象云 
　　棉紗 
　　昨日星期五因美棉大跌故棉紗市面稍形見軟惟客帮所買現貨本紗日紗銷路尙動總計成交一千餘包其價未减北帮廣西廣東汕頭烟台等帮購買本紗四百餘包日紗六七百包公會小包全未售開標準紗價近期小去六七錢遠期小去一兩一二錢大阪三品紗來電較前日跌日幣二三元美棉電報現期跌一百零五個磅音七月份跌一百十三個磅音十二月份七十九個磅音印度電報朋搿而跌五個羅比奥浮辣跌十個羅比白洛去跌十一個羅比鴻裕紗廠開出十六支寳鼎現出大包五十包價一百八十四兩扣佣申新紗廠開出十支童子軍一百包價一百六十七兩扣佣又開十支人鐘一百包價一百六十三兩扣佣期爲一個月内隨出其餘各廠皆未開出紗市受外棉驟跌百餘磅音之激刺人心未免稍軟矣 
[瘋癲俄人資遣回哈]  
　　上海俄僑事務局函交涉公署稱俄人莫斯克雲前由哈爾濱於去歲十月十一日到滬執有吉林濱江道尹兼哈爾濱交涉員所給護照現經數月忽然瘋顚被巡捕房押送公廨判送瘋院暫押並送該俄人沿途簽簿一本舊護照三紙相片兩張請爲核辦公共租界會審公廨檢察處又函交涉公署以俄人確有神經病已送醫院查騐請設法遣送回哈各等語聞許交涉員以該俄人係哈埠徒步旅行會旅行家曾由吉林濱江道尹兼哈爾濱交涉員給予護照准其由哈赴大連等處現染瘋症未便准其留滬除由俄僑局長慈善會捐助川資派人護送回哈外特檢同該簽簿及護照相片等件送請哈爾濱交涉員接收核辦并希見復云 
[甬同鄉會徵求會消息]  
　　寗波旅滬同鄉會爲廣攬人才籌募學欵起見經上年理事會議决於本年度舉行第四届徵求會員大會由該會主管人員先期敦請隊長迭誌本報頃悉隊長六十人業已請齊各隊多數已組織就緒分投進行茲定夏曆正月十五日晚間六時行開幕禮並第一次揭曉分數該會業已柬請各隊長·參謀·隊員届時到會叙餐預料此届成績必有可觀云 
[密勒路小火]  
　　美租界密勒路二百八十一號門牌某姓家於昨晨十時許不戒於火登時冐穿屋頂紅光直冲霄漢當經各段救火會聞警立驅皮帶車到場撲滅僅焚毁屋頂及屋宇至床帳被褥什物並無成災亦云幸矣 
[褒奬節婦]  
　　本埠二十七保四圖圖董趙淪秋之母張太夫人二十餘歲即遭夫故青年守節苦撫孤子六十年如一日晨昏勤作與人無忤是故鄉里老幼莫不敬仰今年已九十二歲體雖龍鍾精神猶健去年事聞地方長官特爲呈請褒奬昨日（十三號）早晨九時上海縣公署飭人捧持北京所賜匾一方額題節勵松筠四字送往徐家滙趙宅一時觀者如堵莫不敬羨云 
[警廳招領啞男孩]  
　　警廳昨收有啞男孩一名約六七歲藍條布襖紅條布褲黑綿鞋洋襪和尙帽現留養新普育堂盼家屬往領云 
[婢女投河自盡之檢驗]  
　　西門外方板橋南首俞姓家所用婢女葉順英係江北寳應人年二十二歲前晚乘人不備潛入比隣陸家花園投入池河中自盡而死直至翌晨屍浮水面經人查見報告家主知照二區警署立飭二十五保九圖地保劉玉亭詣上海地檢廳報請相騐車檢察長即委郭檢察官·沈檢騐員·等蒞場相騐該地保投案稟訴前情並據俞家所雇女傭土二寳投案作證供稱死者葉順英有一親母在太倉縣地方楊姓家帮傭女子與死者同在俞家做工平日彼此素稱莫逆前日順英接到明信片一件具名爲王巧姐寓五馬路老天福棧内是日下午順英邀女子同往該棧探訪不料到彼後巧姐他出於是順英囑托該棧茶房候巧姐回來命其當晚八時在方板橋茶館中面談復將該明信片留在棧内遂與女子返家行至中途順英謂女子云此時我向爾直告明白所謂王巧姐者並無其人實則所約者是男子若届時此人到來會叙頗有良心如果失約不來則此人全無心肝是爲寃家等語嗣後到家女子即與彼分投操作不知如何順英前去自盡求察問官得供一再研訊供執如前飭將該屍撈起如法檢騐並無别故委係自行投河溺斃塡明屍格判令死者家主備棺成殮證人令退 
[無名男屍騐係病死]  
　　西鄉新龍華火車站附近張家宅有一五聖堂昨晨有人入内燒香見一死者倒臥地上經人知照該處地保陶沛寄查無家屬投報上海地檢廳稟請相騐午後委派王檢察官等蒞塲騐明該屍年約四十左右身穿破舊元布棉襖褲形似工人模樣周身無傷委係病發氣閉而死塡明屍格拍照判由堂棺殮 
[姦夫淫婦之拘獲]  
　　南匯縣人倪建周向開成衣店其妻費氏年三十歲去年六月二十九日背夫逃逸茲經倪查悉其妻遭木匠周金壽姦佔住浦東陸家嘴地方前往找尋祗將該氏扭獲倪不欲多事領到王家碼頭借棧住宿一宵以便次日乘輪回里不料當晚九時許周帶領二三十人擁入該棧恃蠻行兇又將該氏刦奪向外灘奔逃倪情急喊救由崗警追上將該氏併周拿獲羽黨四散遂押送一區一分署連同倪於昨轉送地檢廳訊辦 
[泥水匠跌傷斃命]  
　　昨日下午虬江路新建房屋有泥水匠浦東人陳志用失足自三層樓墜下受傷甚重由工頭舁送同仁醫院醫治越一小時即傷重斃命經家人棺殮 
[救火車撞傷行人]  
　　昨日下午四時許西一區救火會救火車駛經西門内大街撞倒江北人王太和腿足受傷由該救火車送往仁濟醫院醫治 
[普濟善堂開診]  
　　虹口華記路普濟善堂向章新正十六日開診今鑒貧病甚衆故提前於十一日即行開診上午八時至十時下午一時至三時無論星期槪不輟診云 
[因賭被剝衣服]  
　　浦東南洋涇橋一帶自新年以來賭風日熾有葉金生開設之茶館聚集流氓卜晝卜夜抽頭漁利前晚有江北船户沈有才在該茶館内賭博贏得洋百元之譜該流氓等遂指沈爲牌九司務由葉金生喝令將沈之銀洋及身上所穿直貢呢馬褂·皮袍·大衣一併搶剝而去沈被搶後心不甘服立即投報三區二分署派警前往拘獲葉金生·韓炳生·二名餘均逃逸昨經趙署員訊詰葉韓二人供認賭博剝衣不諱判令押候指提餘黨解究 
[私造僞鈔票分别押儆]  
　　周拜石·王渭祥·趙阿六·鄒濟運·等前在法租界準提寺内私造交通銀行僞鈔票被偵探副督察員楊振富·探目陳三林·拘解法公廨訊供之下判下堂諭飭遵在案昨經中西讞員商明堂諭先由法領梅君將西文堂諭誦畢後聶讞員諭曰此案已經訊明被告等私造鈔票罪已成立着周押西牢五年王押三年期滿永遠出境趙押一年鄒押六個月以儆牽涉人喬秋字·王瑞廷·無干開釋抄案之器具等物一併銷燬 
[私帶手槍案之發落]  
　　法捕房探目程子卿·李友生·任水揚·日前巡緝至法新租界地方查見行人方少山形跡可疑當即上前拘獲在身畔抄出實彈手槍一支帶入捕房供出係托孫公恒向樊恭祿處買來等語當由該探等又將孫·樊·兩人及牽涉之安少卿·賀榮林·周祖道·沈啓元·黃鼎其·蔡萬春·王振武·等一併帶入捕房昨解法公堂請究先由程探目稟明前情並將手槍呈鑒詰之方少山供前由朋友托民人購買手槍故由民人托孫公恒代買餘供支吾孫公恒供民人係民黨一份子手槍由方托吾向樊恭祿買來是實樊恭祿供民人向在李烈鈞部下辦事手槍實係民人之物日前由孫到來向吾購去不知何用等詞安子卿等七人同稱民人等均與孫公恒相識前日至孫處拜年致被拘案餘不知情求請查察聶讞員商之法梅領事判方孫樊三人各押三天期滿出境安　七人着各交保如無人擔保永遠逐出租界 
[烟紙號刦後請求保護]  
　　去臘二十八夜閘北長安路大成烟紙南貨店被盜搶刦一案已誌前報昨該店主黃伯明具函閘北商界聯合會畧稱敝店自被盜迄今已逾旬日該管警署尙未將案破獲又敝店所在地素稱熱鬧區域并有警察崗位而巡邏警察亦經過其地該盜黨實　胆大已極應請貴會轉懇警署以後務宜設法保護以靖地方而安商業不勝企禱云云 
[攫取金飾押三月]  
　　寗波人鮑炳榮前日在虹口吳淞路攫取婦人鄭陳氏之金挖耳一支飛奔圖逃經包探范德孚帮同追獲帶回捕房昨晨解由公共公廨李襄讞會同英廨副領事質訊之下判鮑押西牢三月贓交原主領去 
[藍烟囱竊案從犯押五月]  
　　浦東藍烟囟公司去歲失竊直貢呢等物已獲陳根生·李掌囝·等解經公共公廨訊實判决各押西牢三年在案前日水巡捕房英捕又將此案從犯周炳生一名緝獲昨晨解廨中西官質訊之下判押西牢五月示儆 
[攔阻追賊之控究]  
　　住居滬南十六舖人王廟附近之揚州老嫗張方氏前日傍晚行至泉漳會館弄内適遇匪徒上前攫取金挖耳一支飛奔逃逸該氏窮追賊捕旋有金秉生者從而阻止詢其何爲氏即將金扭住鳴交崗警帶入一區警察署氏稱被金阻住攫匪得以遠逸請爲根究等語詰之金供賃居王家碼頭小客棧現因失業頃聞該氏追喊代爲抱住詢其原因始悉被匪搶物實無别情王署長以金事不干已何得攔阻追趕致任匪徒逃逸情節不無可疑並據陳來根證明當時　　狀况着將原被及證人一併申解警廳司法科訊究 
[駁船停泊違章之罰鍰]  
　　海關水巡捕房查差西捕前日下午經過寗紹碼頭附近查見船户小楊炳·小梅頭·之駁船停在該處外擋浦江中有礙航線將該船户等拘解捕房昨經胡捕頭略詰一過判各罰銀三兩斥釋 
[烟案主客併罰]  
　　王小弟·楊嘉林·等邇在法租界陳春三施天才兩家私設烟榻容人燈吃洋烟爲探查知稟明西探前往抄出烟具帶入捕房昨送法公堂請究先由捕頭稱查王楊兩人前曾罰過此次復犯請爲訊究中西官判王楊兩人各罰洋八十元陳施兩房東各罰四十五元充公烟具没收 
[燕子窠破獲之罰鍰]  
　　陳永泉因在浙江路一百六十號屋内開設燕子窠前日被捕房查獲當將陳與烟客張子房·王榮生·李阿大·金菊生·等十四人連同烟具一併帶入捕房昨解公共公廨經中西官訉實判陳罰洋二十元烟客各罰洋二元一併充公烟具銷燬 
[警廳總務科整頓調崗函]  
　　淞滬警察廳總務科昨致各區署公函云逕啓者案查巡長帶警換崗向章在廣衢之中雙行列隊行走如遇街道仄狹則改爲單行所以示形式之整齊免交通之窒礙近悉外區換崗辦法大都隨意變更自應率山舊章以昭畫一除分函外相應函逹希請查照辦理爲要 
[竊衣銷售之拘究]  
　　無賴王克言日前在英租界地方竊取某印人之衣服等物持至法租界地方銷售適爲探目陳三林查見將王拘獲帶入捕房昨解法公堂請究先由捕頭禀明前情詰之王克言供認行竊不諱中西官判王逐出租界再送英廨訊辦 
[一週間之車輛違章案]  
　　昨日（十四號）下午公共公廨車務公堂開庭審理車輛違章案五十九起三起註銷被罰者五十六人誌之於下倪志堯罰洋二十元張美定罰洋十五元再賠償被撞人損失洋三元朱貴寳罰洋十五元俞兆山·陳桂卿·王祖九·張桂元·宋毛大·徐老正·韓阿四·蔡阿東·王遐章·張家其·陳德寳·朱錦森·管阿福·陳金泉·沈林生·胡阿春·王雙清·陳景陶·陳阿四·潘德祥·黃瑞卿·王阿根·各罰十元郭阿三·蔡阿榮·吳洪生·葉爲問·各罰八元福根罰七元朱柬道·張寳坤·各罰五元鍾山東·張阿福·李長生·胡瑞根·陳森榮·曹小榮·張阿林·王小富·朱阿三·朱錦全·李阿福·韓桃根·苗長廉·徐耀金·許玉成·劉長森·德國人哈眞勃許各罰三元嚴德寳·張同清各罰兩元曹榮全·陳東生·張生林·曹成標·沈金發各罰一元均着充公 
[公共公廨訊案彚錄]  
　　昨日公共公廨審訊之民事訟案併誌於下（一）馬申甫延雷聲布律師訴其妾馬根梅捲取飾物逃匿於芮管氏家爲娼請求發往濟良所留養案堂諭馬申甫旣不願領回應予照准馬根梅承認之首飾着還原告收回並着具結以後不再爲娼芮管氏亦具結此後不得任馬根梅爲娼違干未便堂費被告負擔原告呈出之賣身契附卷（二）張秉鑫訴裘永毫不還代售珍珠請追價洋案據裘供珠係售與鄧雨生之女秀芝而鄧供其女已不知去向堂諭裘永毫具結出外尋覔鄧秀芝於一個月内到案再核鄧雨生開釋如查得其女鄧秀芝住址亦應具報本廨核辦（三）蔡星橋訴趙德麒不還股本及押櫃洋案堂諭本案註銷堂費原告負擔原告呈出股單一紙摺一扣收據一紙均附卷（四）俄人文娜弱逹夫延費森律師訴招商輪船賠償損失及欠付薪金案堂諭改期再訊（五）順興五金號聲請破產案（六）長豐號訴吳祥麟等定貨不出案堂諭均准改期訊 
[誌謝]  
　　昨承商務印書館惠贈第四三四號「英語週刋」曁第二五號一兒童（畫報）各一册又十二日承棕欖公司贈月份牌六張誌此併謝 
來件 
[蘇城隱貧會章程序]  
　　湯誥謂福善禍淫伊訓言作善隆祥是福之來祥之降盡以其身心之善力能否感召天心爲依據福自德興善由苦求利濟爲懷須臾勿忘居棟樑輪奐之舍恒念屋宇傾圮之危棲衣温凉定匀之服當知寒暑逼人之困苦盧光榮軒昂之境須知貧困乞憐之難堪叙家室團聚之歡益見分析離居之凄况體上天仁濟心度斯民無量刼積善餘慶古有明徵今也世道衰微德育淪亡目義舉爲多事稱貧苦爲廢人背相濟相生之善念勦生活競爭之誤解大防旣潰浩刼彌天喜新厭故棄實務虚不知本末不悉中外即推之歐美各邦無一不以博愛爲要旨凡百義舉非出自國家即出諸善士思慮周密規劃嚴明如恤窮院工作場盲啞院育嬰堂而尤以英制爲善養老院則衣裙無異充裕之家老儒會則讀書寒士慮其就食爲恥繼粟繼肉致其居繡花會則世家婦女家道中落不能自贍聚之深邃堂室供給飲饌童藝院則查明失業子弟敎以雕刻之藝此類體微周切之設施實與本會名義之感想若合符節於此可證中外立邦之原素要皆以相生相養爲本崧喬惕寅等或膺命歐西或寄跡京外隱情徧察見聞較切遠承先君子積久遺訓近蒙伯父提命及同志仁人挈引之毅力精心籌辦粗具成績所幸者在事諸公抱大公以　謗秉仁心以理事獲助者　之不以爲快向隅者毁之不以爲非任勞任怨黽勉從事不偏不倚無愧吾心有規畫者無不虚裏以改良有考校者更願倒屣以迎迓反復籌議再三思維僉以鞏固根基爲本廣著成績爲標决定程序都爲三則（一）月捐收入以貼領户之月諮（二）基本貸出以救生計之營業（三）利息支配以供子弟之學欵事半功倍費省效著輕而易舉切實可行循此辦理繼以年月果能由漸充裕日形擴大更當籌辦半工男女職業同人將事矢志靡他一則求久二則求效男勤女儉各有成就有利益於本會之成績者無不殫精竭力以求之有錯覺於本會之行事者無不開誠相見以解之茲以修訂章程率書厓略簡端伏希邦人君子惠錫箴言理而董之癸亥夏五月東吳曹崧喬惕寅　述緣起 
公布欄 
[上海地方審判廳]  
　　公示送逹（全文在本廳揭示塲公佈）▲一件胡劉氏等與成海珊因儘務涉訟案件（主文）成海珊應償還胡劉氏洋九百三十四元易劉氏洋三百二十元楊秋生洋八百十八元彭華廷洋二百元胡劉氏易劉氏彭華廷其餘之請求駁斥訴訟費用由成海珊負擔十分之八其餘十分之二由胡劉氏易劉氏彭華廷比例負擔 
　　刑庭主文▲一件判决孫庭堦和誘一案（主文）孫庭堦和誘之所爲處五等有期徒刑七月未决覊押日數准予折抵▲一件裁决南樓海因竊罪盜不服本廳第一審判决提起上訴一案（主文）本件上訴駁斥以上二月十三日 
　　批示▲一件丁庠記聲執行由狀悉已續行傳追　此批▲一件王慶慶具交銀洋由狀悉交洋一百元存候給領餘欵仰迅即交楚毋延干咎此批▲一件蔡春舫具領銀洋由狀悉准於本月十六日上午十時來廳繳證具領此批▲一件應鶴生具繳假扣押費由狀悉繳洋五元存此批▲一件王杏塘即王杏堂聲明拍賣汪彩堂動產請求指示救濟方法由狀悉查本案債務人欠人甚鉅案均確定自應將該債務人所有財產拍賣分配該民債權應俟拍賣終結後依法辦理可也此批▲一件李幹臣代楊又三具交銀洋由狀悉據代交洋六十元存候給領楊又三尙短訟費洋四元　角仰轉告交楚此批▲一件孫孫氏聲請銷案由狀悉應准銷案此批▲一件戴錦山聲請執行由狀悉准予執行至訟費查係各自負擔所請并追之處隨毋庸議此批▲一件鄭藥森等聲請銷案并釋放祥雲函縣啓封房屋由狀悉所請照准此批以上二月十四日 
　　刑庭主文▲一件判决李長先和誘一案（主文）李長先無罪▲一件判决徐阿橋昨財一案（主文）徐阿橋詐欺取財末遂之所爲處五等有期徒刑二月未决覊押日數准予折抵假金桃一只没收▲一件判决李慶祥鴉片烟一案（主文）李慶祥意圖販賣而收藏鴉片烟之所爲處五等有期徒刑二月併科罰金三十元未决覊押日數准予折抵如無力完納罰金易以監禁▲一件判决陸茂春等鴉片烟一案（主文）陸茂春開設館舍供人吸食鴉片烟之所爲處五等有期徒刑三月併科罰金六十元吸食鴉片烟之所爲處罰金六十元應執行有期徒刑三月罰金七十元未决覊押日數准予折抵如無力完納罰金易以監禁烟具等件没收以上二月十四日 
[上海地方檢察廳]  
　　批示▲周揚華狀悉仰自來廳候訊核辦此批▲王祖定等姑候傳訊核辦此批▲葉春香仰帶同楊桂喜來廳訊騐再行核辦此批▲李文仁此案前已訊明陳恆朋冒認苗氏爲妻爾與苗氏亦非正式婚姻故將苗氏發堂留養苗氏亦曾狀請自願留堂在案所請交保碍難照准此批▲陳登瀛狀悉案已起訴候送同級廳核辦此批▲周策明狀悉候傳訊核奪此批▲王包氏狀悉本案已送預審所訴各節候送同級審判廳核辦可也此批▲王衛氏狀悉所請應毋庸議此批▲李聲明狀悉候送同級審判廳核辦此批▲朱爕卿狀悉大餅老三如果誘拐爾妻仰即查獲送廳以憑核辦所請備案於法不合應毋庸議此批▲戴仁芬狀悉本案業已送請預審仰即知照此批▲王朱氏狀悉仰候核辦此批▲徐蔭祥狀悉仰候偵查核辦此批▲史姜氏狀悉據訴張福康串拐爾女毫無切實證據仰俟尋覓爾女確實下落再行申訴可也此批▲孫祥大狀悉仰候偵查核辦此批▲顧興狀悉該民刑期將滿所請易科之處應毋庸議此批以上二月十四日 
 
 

Page 16

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 17

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 18

 
 
第一萬八千三百零五號;中華民國十三年 西曆一千九百二十四年二月十六號
星期六 * *自由談 
[地名偶話] [  晴籟]  
　　以渡名者自以金陵之桃葉渡爲尤佳若春水渡芳草渡大抵詩上之名詞非有實地可考杭堇浦句云白舫青燈桃葉渡翠雲紅雨木爪墩桃葉當指金陵木爪墩則不甚可考近地以墩名者惟錫山之黃婆墩特墩曰黃婆則不可與桃葉桃根作同日語矣 
　　地名之入詩者如果有其地且今猶可尋則得之必有奇感其常用者如金陵之大功坊京師之海王村吾贛之孺子亭今尚存他如碧鷄坊水西坊朱雀橋今猶可於斜陽衰草中求得否蓋難言之然則滄海揚塵固不獨一地名之幸與不幸彼大人先生又何樂以姓名鐫入路中耶 
　　以村名入詩最爲詩家所樂用如黃葉村綠楊村院花村苧蘿村其尤著者近於徽州得水南村亦曰水南王村名尤清麗錢籜石劉三妹詞詠其事云秋草蝶飛情奈何（原註秋草蝶飛皆歌名）山禾羞爲倚榜歌玉環肥更綠珠白孰與水南村裏多似此村亦大有石家風味也 
　　滬上地名無一雅者又輙以西文譯爲華字輈磔至不能卒讀雅稱黃塵十丈中革履毳衣人居舉其略佳者若虹口之鴨綠路鴨綠二字尙有詩意其次爲武陵里在梧州路一街相望者爲武陵村吾人心目中必以爲鷄犬相聞之佳境乃一入其中則鷄鬭犬爭蟻奔豕突雅負其名惟西門邊有所謂銀河里者令人過之輙誦羽琌山氏賴是小時清夢到社　西去即銀河之佳句也 
[說蘭] [  環玉齋生]  
　　曾端伯品名花十友以蘭爲芳友姚伯聲品名花十八客以蘭爲雅客屠緯眞品名花十二士以蘭爲芳士孔子嘆爲王者之香坡老喻以美人之姿是可見古人愛蘭之甚焉 
　　蘭品至高不同凡艶當夫曉日初晴窗明几淨之時置數盆於案頭幽香微遞如對美人如唔良友也故事城内邑廟若内園等每届此時必有蘭花會之舉集衆幽於一地以供士人之清賞今則各游戲塲亦多有是舉使傖夫俗子咸狎而玩之嗚呼吾不暇爲蘭悲矣 
[虎爲虎壽] [  仲姫]  
　　前幾天本報北京電訊說曹錕要和段祺瑞做六十正壽我想起段祺瑞在北洋派中是一個很有名堂的段虎曹錕也叫做虎威將軍這豈不是『虎爲虎壽』嗎但曹錕如今跳入白宫享不了繁華富貴正是當道之虎那段祺瑞失時倒運退居林下不過是一頭在野虎罷了爲什麽這當道虎反要這麽的拍在野虎的馬屁呢因爲段祺瑞堂堂正正的名爲『段虎』而曹錕的『虎』字之下還有一個『威』字像是『狐假虎威』的意思旣然要假虎的威自然也要拍虎的馬屁了而且以年歲　　比較起來段老而曹少以少虎爲老虎　壽也是很應該的但十二日的北京電報又載段虎拒絶曹虎威爲他做壽這又什麽緣呢大槪從前『兩虎相鬥』　（皖直之戰）寃讐至今未息吧曹虎威旣然打倒段虎却又和他做壽好像李逵駡了宋江又去認罪一般眞是一齣好玩不過的把戲不過段虎比不上宋江這麽大量不領盛情未免太掃興我以爲曹虎威何妨不管他答應與否而做一回『硬壽』呢（横豎官老爺是臉皮厚慣的）如果被段虎一聲拒絶便從此罷手難道不怕人家笑虎威做事有點『虎頭蛇尾』麽然而這個『虎壽』眞果做成功那末曹虎威當然會率同那班虎將去拜壽眞有如詩經所謂『虎拜稽首』了那時羣虎相會段氏的大府豈不成了『惡虎莊』最可怕　　虎會後聯結起來傷殘人類就大糟特糟還是急電南洋請江亢虎先生回來抵抗（古文亢與抗通）一番才對啊 
[甲子春夢記] [  吳聽猿]  
　　余行年五十有三矣甲子元旦病目纔除湖山夢夢文史瞿瞿除夕之夕井灶門　檢點旣畢子刻方寢寢而入夢夢一巨宅宅外雙石獅獅形如鼠不怒目只馴伏而已門已嚴扃門外懸一聯聯曰以曲爲直與日皆亡余以冒雨而行行蹤已倦舉手敲門剝喙之聲逹於户内俄而一僕獐頭鼠目踉蹌而出導余入入則廳事堂皇中懸一中堂堂畫爲五鼠鬧東京圖圖之旁懸一金字八尺大聯聯語曰金錢賄賂通天去昆弟干戈動地來正在昻首沉吟忽跳出一孫行者如見大賓目灼灼似鼠其後隨有吳三桂王小二程不識黃天覇由冷而熱之賣力　 
手舞足蹈狀似歡迎余舌爲之咋目駭心搖而嗝鄰有妻妾爭寵之鬭敲牀拍桌絮絮叨叨聲震屋瓦以致南柯一夢忽而驚醒醒後聞一鼠囓米聲瑟瑟縮縮鬧個不休起而以手杖擊之不意鼠竊之行無鼠嚇之懼乃知太歲當頭神聖不可侵犯如是如是 
[科學奇談] [  C.K.T.]  
　　某年温哥華開農工商博覽會陳列一電氣蒸水器僅七秒鐘可由冷水而至極沸欲由沸而使之冷則一轉其機歷四秒鐘而熱度盡矣易熱易冷之速未有過於此器者然尤有速於此者或問何物余曰吾民之愛國心耳 
　　或問化學中有不可思議之理銅色本紅以硝强水合之則爲深藍色金本定質以淡氣合之則爲氣類養硝二氣本無味及其交感而合化爲硝强水其味酸余曰此何足奇官塲中變化更有不可思議者明明一慷慨激昻之留學生一與官塲合則化爲營私嗜利之齷齪小人 
[元月初十日傳稱棉花日爰綴二絶] [  孫邦英]  
　　紅紫江南掩靚妝花開正是占剋光衆芳莫與此花比爲祝他時蓋洛陽 
　　園裏桃花間竹開兩三燕子在樓臺看花歸去香盈袖不抵斯花衣被來 
[新年雋語] [  阿絜]  
　　獻節方開初陽已動江山日麗臺榭春和燭塔華紅朗映氍毹之綵樽浮柏綠頻開玳瑁之筵際茲舊曆新年眞謝靈運所謂良辰美景者也不慧未能免俗爰述綺語㠯點綴芳序云爾 
　　梅邊倩影雪膚玉　靨暈絳霞圍罏飲屠蘇酒其樂陶陶水晶廉下看美人梳梅花妝（武帝女壽陽公主人日臥於含章簾下梅花落公主額上成五出之花拂之不去皇后留之自后有梅花妝是也） 
　　看女郎寫宜春帖（荆楚歲時記載立春之日悉剪綵爲燕戴之帖宜春二字）簪花妙筆彌覺嫵媚也 
　　玉鏡臺畔與諸姊姊擲狀元紅嘑盧喝雉樂愈到盤龍之一擲百萬也 
　　元宵觀小兒作燈戲玲瓏活潑彌覺可愛 
　　燃起華燈與玉人聯句唫　以賞此第一團　時節 
社會小說 
[人間地獄（二六七）] [  娑婆生]  
　　第五十九回　蠟涙酒痕徐娘温舊夢竹聲花影月老示靈　 
　　老五似怒非怒道你怎麽忽然咒我死我死了與你有什麽好處正在兩人爭吵之際那管祠的老太婆拿著香燭進來了問先生們可要點起來柯蓮孫點點頭道點罷老太婆便劃了火柴先點起蠟燭又燒好了香黎宛亭對老三老五道我們閒人走開讓他們磕頭求籖罷於是推推柯蓮孫道蓮孫香點好了你行禮罷蓮孫便恭恭敬敬跪在龕前木板拜墊上叩了三個頭叩滿三個頭的時候蓮孫低着頭默默的禱告了一番宛亭在一旁瞧著好笑附着嘯秋的耳朶低低的道想不到蓮孫這樣一個開通的人叩頭求籖竟能這般至誠嘯秋道他這求籖不是尋常的游戲自然要十分的鄭重了話猶未了蓮孫叩完了頭立起來走至龕前香案將籖筒捧下重新跪下去雙手捧著籖筒骨碌骨碌的連連搖動搖了約摸有兩三分鐘模樣果然籖筒内搖出一籖蓮孫拾了起來一看是第四十五籖蓮孫看清楚了一面將籖揷還籖筒一面立起來將籖筒放還香案燒香的老太婆在旁問道第幾籖蓮孫道第四十五籖老太婆應了一聲道我去　籖條查來正要走出去時姚嘯秋道等我一等我也要求籖等我求出來一同去查罷老太婆聽了這話便立著不走候嘯秋求一籖柯蓮孫催著老太婆道你先去將四十五籖查來姚先生還有一刻呢老太婆曉得求籖人的心理往往求著了籖一定急於看見籖句的於是便走出去了嘯秋也照樣的跪下去求籖嘯秋還未將籖求下那查籖的老太婆早已拈著一條籖走進來蓮孫趕忙的接過來一看籖上並無上上中平下下字樣只見上面寫著道 
　　風弄竹聲直道金珮響月移花影疑似玉人來 
三言兩語[  鵑]  
　　孫中山因商團與滇軍衝突事對楊希閔說如汝繳商團械我寗讓位於汝退出廣州這種話我們很聽得入耳確是有頭腦人說的但願他老人家堅持到底好好保存這個清明的頭腦可不要一到砲火連天中頭腦就渾了啊 
 
 

Page 19

 
 
第一萬八千三百零五號;中華民國十三年 西曆一千九百二十四年二月十六號
星期六 * *常識 
常談 
[相當不相當] [  覺]  
　　相當二字爲近今流行之名詞然苟一注意於我國種種之現狀殊覺其種種不相當也 
　　國民日日呼救國矣而試問一味叫囂不思所以盡力於分内之職務此等救國之方法果屬相當否吾不敢知 
　　青年日日求職業矣而試問一無專長即貿然任事或任事未久即見異而思遷果能得相當之職業否吾不敢知 
　　社會日日言提倡國貨矣而試問墨守舊法不思精研科學以改良出品欲與舶來品競爭果有相當之結果否吾不敢知 
　　此但就一般人之不甚注意者言之若夫抱偉大之志願思欲改造國家而日惟從事戰爭有破壞而無建設甚至敎育停滯實業摧殘以多數人之財產生命供少數人意氣之犧牲其相當與不相當更可不煩言而喻矣 
經濟 
[精神痛苦與物質文明] [  冰]  
　　近世生活程度日高百物因之昻貴衣履所需輒數百金物質愈文明則精神愈痛苦此固非意料所及也今證以吾友之境遇吾乃不得不言吾友供職某機關任工程師之職月入百金食宿於其地尙未授室而家庭又不欲其供給余深羨之以爲吾友必可儲蓄鉅欵矣乃日者過其處則見其愁眉深鎖余詢以何所苦渠曰經濟困難耳余大駭曰君非月入百金乎何爲而若是余友曰余今執業矣非學生時代可比場面關係至爲重要余時時見他人得新衣亦不得不召縫人來即此珠呢大衣費佘番佛六十尊言已取其衣示吾果非劣質觥觥鉅製也友續曰余每日吸茄立克二包月計八元每週看電影一次自問亦未嘗過當即刷皮鞋之油亦非半元一瓶不辦其他應酬小吃尙在外以百元而支配之又焉能足故余今乃負債余聆其言再爲一計其用度果覺不足更視其洗面擡上則燦然陳列者爲巴黎香水精旁氏大號玉容霜之屬室中且羅列手杖鳥槍案上又有未冲洗之照相四捲余私計此非錢乎因謂之曰君物質誠文明矣友苦笑謝曰其如精神痛苦何余更曰旣知痛苦矣何不减輕物質乎彼語塞不能對 
　　余觀世上如吾友者多矣其何以自解余深願其於物質慾快樂至極頂之際更一念及其精神痛苦時心爲形役實亦可憐復何取焉（乙種酬） 
衛生 
[我對於深呼吸之經騐] [  童作舟]  
　　余體素孱弱年來執敎鞭於滬上貧兒院課務紛繁不特無疲憊之患且日益加壯友有見余者輒驚余前後若兩人爭問果何術以致此余告之曰無他此深呼吸之功耳溯余實行深呼吸未及兩載而成效顯著今更欲以所得之經騐爲謀健康者言之想亦所樂聞乎 
　　深呼吸之運動誠有增加肺量之力然苟行之不得其道亦往往有損蓋肺質極柔薄所謂人體中之驕子者也吾人之呼吸乃其自然之動作一旦從事深呼吸必强施動力而張大肺葉伸展之常度故必須積漸而行不可太驟也 
　　余主張深呼吸宜在運動之後吾人劇動或競走初罷呼吸必較急故深呼吸亦當應肺部之需要而利用之 
　　凡初行深呼吸者胸際常覺不適此乃應有之現象不可因之中廢正若初學拳術骨節酸楚者然久之即不覺矣 
　　他如濃霧之空氣易傳介病菌而高山之巓空氣稀薄皆非深呼吸所宜（乙種酬） 
道德 
[商人必要之常識] [  權]  
　　處此商戰時代營業上不能發展者其故在一般舊商人缺乏普通智識故步自封不求改進良可慨也余日前往某鞋舖購棉鞋嫌其脚寸不適店夥屢換數次頗不耐煩言已不遜余一笑置之不與計較然若輩之對待顧客恐營業上必受影響欲謀商務發展須注意於下列諸則 
　　（一）招待顧客宜極殷勤言語須有禮貎 
　　（二）研究貨物常存愛國之觀念 
　　（三）以信實不欺爲營業之主旨 
　　（四）注意本業勿沾市儈之惡習 
　　（五）有人定貨約期必能踐言 
　　（六）調查市面以增進商業之智識 
　　（七）戒奢從儉勿染烟酒之嗜好 
　　（八）招待西商須習英語（乙種酬） 
法制 
[關於拾得遺失物之法例] [  雯緯]  
　　遺失物之拾得乃吾人所常有之事然一般普通人遇之嘗因是而受法律上之制裁此實欠缺法律常識之有以致之也查我國民法迄今尙未頒行故關於拾得遺失物之辦法依照大理院歷來判例仍沿用前清現行律之規定凡拾得遺失物者限五日内送官公物盡數入官私物則召人認領於内以半數給拾得人充賞如三十日内無人認領者全給否則逾期不報不惟分文無得且須受刑律侵占遺失物罪之科罰也（乙種酬） 
科學 
[消毒劑之化學性質及製法] [  蓉屏]  
　　藥劑之能殺滅病原微生物者曰消毒劑醫藥上常用者有下列數種 
　　（一）過氱化氫Hydrogen　Peroxide其成分爲氫二氱二H2O2爲一種濃厚液體無色味苦能化於水中氱化力極强醫生用含有百分之三濃度之溶液以作消毒滅臭劑如皮膚沾之微覺刺痛而生白斑但數小時後即消失亦可作防腐劑工業上並用作漂白劑絲毛象牙等物漂白多用之製法將冷稀硫酸混合燐酸加入二氱化鋇之溶液中即得其化學方式如下 
H2SO4+Ba2O=H2O2+BaSO4 
硫酸加二氱化鋇得過氱化氫及硫酸O（本方中之燐酸係媒劑並不生氫化） 
　　（二）一炭氣質Formaldohyde其成分爲氫二炭一氱一HCHO爲一種氣體遇冷即成液體氣味衝鼻溶化水中可作消毒防腐藥水傳染病房用含有百分之四十濃度之溶液傾注於生石灰上則石灰生熱蒸發溶液中之一炭氣質散佈滿屋藉　還原作用可完全撲滅微生物製法將空氣與木精蒸氣之混合物通過燒熱之銅絲𧑀圈或白金上即成其化學式如下 
CH3OH+O=CH2O+H2O 
　　木精化合空氣中之氱氣即生一炭氣質及水蒸氣 
　　（三）石炭酸Carbolic　Acid其成分爲氫六炭六氱一C6H5OH爲無色斜方針狀之結昌體有異臭味辣刺舌有毒有腐蝕皮膚作用含有百分之二至五濃度之水溶液醫生常用以洗濯兩手消毒器械病室及傳染病人之排泄物等濕疹膿疱鵝口瘡等亦可用此洗滌並用以腐蝕贅瘤痔核軟性下疳等衛生家亦常用其水溶液灑之污穢各處以滅臭消毒製法將苛性鈉Caustic　Soda加入煤黑油中則煤黑油Coal-tar中所含之石灰酸爲苛性鈉所溶化將此溶液傾出注以鹽酸則石炭酸沉澱結出再用蒸溜法以清凈之即成 
　　（四）昇汞Corrosive　Sublimate化學上又名氱化第二汞Mercuric　Chloide其成分爲汞一氱二有大毒中之者可食蛋白質以解之蓋遇蛋白能凝固也其溶液有撲滅細菌之力外科醫生於施行手術之前往往用此千分之一之稀溶液洗濯兩手及其器具工業上且用作防腐劑以保存木材等製法將水銀溶化於王水Aquaregla（三分鹽酸一分硝酸之化合液）中即得或溶化氱化第二汞於鹽酸之中亦得其方式如下HgO2Hcl=Hgcl2+H2O 
氱化第二汞加鹽酸得氱化第二汞及水 
昇汞爲白色結晶之塊狀能化於水中及酒精中極易自散觸日光及有機物即分解 
　　（五）沃度封Iodoform化學上名三碘代一炭矯質其成分爲炭一氫二碘三爲黃色固體結六角板晶有揮發性氣味特異如番紅花難化於水易化於酒精中有消毒防腐麻醉减少分泌及促生新肉等效爲外科上極重要之撒布劑更製成軟膏藥紗布等用之製法將碘素與氫氱化鉀加入酒精中而熱之即得其化學式如下 
C2H5OH+6KOH+8I=CHI3+5KI+KcHO2+5H2O 
酒精遇氫氱化鉀及碘化生沃度封碘化鉀燨酸鉀及水 
　　（六）硼酸Boric　Acid其成分爲氫三硼一氱三H3BO3爲白色之三斜晶體成粉末有光無臭無味性能防腐能化於水中及酒精中無刺戟性含有百分之二至三濃度之水溶液常供洗滌洗眼嗽口等用其粉末作撒布劑其製劑有硼酸軟膏製法將稀硫酸加入濃熱之硼砂溶液中俟冷則硼酸結晶析出其化學式如下 
Na2B4O7+H2SO4+5H2O=Na2SO4+4H2BO3 
硼砂遇硫酸和水得硫酸鈉與硼酸 
　　（七）二氱化硫Sulphur　Dioxide其成分爲硫一氱二爲無色之氣體有特異之臭氣尋常燃燒硫黃火柴時所得之臭氣即二氱化硫也有毒性吸之過多能致人死命有殺菌之力可作防腐及消毒劑工業上且用作毛織品及紙類之漂白劑農業上用作防酵劑以保存食物　果酒桶先薰硫黃然後裝酒可免發酵其製法甚多燃硫黃於空氣中即得或投銅屑於濃硫酸中而熱之亦得其化學式如下 
Cu+2H2SO4=CuSO4+2H2O+SO2 
銅遇硫酸生硫酸銅及水與二氱化硫氣 
又精製硫黃沉降硫黃可爲通便劑而内服用量每次一至五克鉛或水銀中毒時可用作解毒劑外用製成軟膏可治各種皮膚病 
　　（八）㲶化鉀Potassium　Chloride其成分爲鉀一㲶一爲無色透明之立方晶體有玻璃光味鹹其百分之一至二濃度之水溶液可用作口腔及咽頭疾患之嗽劑有消毒防腐之效製法將鹽酸加入氫氱化鉀中即得其化學式如下 
KOH+Hcl=Kcl+H2O 
氫氱化鉀遇鹽酸化成㲶化鉀與水（乙種酬） 
 
 

Page 20

 
 
第一萬八千三百零五號;中華民國十三年 西曆一千九百二十四年二月十六號
星期六 * *   
 
 

Page 21

 
 
第一萬八千三百零五號;中華民國十三年 西曆一千九百二十四年二月十六號
星期六 * *本埠增刊 
[籌備中之女子銀行]  
　　女子商業銀行已　定南京路四百六十五號即前馬百良藥房原址刻正從事裝修開幕期約在夏曆三月對於招收行員一事報名者現已逹四十餘人將在江灣路靈生學校加以訓練二個月每日上午十時至十二時授英文簿記筆算下午二時至四時授中文珠算二月後將再加甄别取額十名開學期爲下星期一（十八日）云 
[華海建築部開業]  
　　前晚（十四日）七時華海公司建築部開始營業特假大東旅社設席招待各界聞該公司之建築部創辦於王克生及柳飛雉二君已於去冬在九江路富滇銀行二樓起首營業頗受各界歡迎二君皆畢業於日本東京高等工業學校建築科歸國後歷任各洋行之工程師云 
[元元新帽之製售]  
　　望平街元元帽莊所售棉絨各帽均甚暢銷營業較去年倍增云 
[新到美國絲襪]  
　　先施公司襪部昨由美國運來飛迪克斯牌（Phoenix）男女襪十餘種售價男子雙底合縫絲襪每雙二元七角半黑底枝花每雙三元二角半普通一元八角半又有綉花者每雙祇售一元七角半又女子長統絲襪中有穿空花紋價每雙五元五枝花每雙三元二角半麻紗夾底長統每雙一元三角半云 
[永安各部陳設之整頓]  
　　南京路永安公司於去年秋季時擴張新屋内外裝修奐然華美今歲新正又將四層樓木器·皮箱·皮貨·等部份額外整頓陳設輝煌皮件箱子陳列尤爲齊整云 
[中華新聘眼科醫士]  
　　南京路先施公司對面·中華眼鏡公司茲因鑒眼科醫生與光學家有互相輔助之必要特聘美國眼科醫生設診所於該公司内以備配鏡者遇有目疾可就近診治云 
[家庭影戲機運到]  
　　新奇影戲社向歐美運到各種家庭影戲機每副售洋四元至百元印有華文用法備人索閱並配有乾電以供内地無電處之採用云 
[出版界消息]  
　　童心園君所譯之「良晨童話」今已出版内容計二十篇興趣絶倫讀之耐人尋味實售大洋二角郵購寄費不加發售處北四川路横浜橋西崇福里一四一號云松江楊了公君近惟以詩詞自遣書法絶似何子貞詩學東坡俱臻上乘其師吳倉碩·摯友王一亭·廣南湖·鈕惕生·狄平子等咸器重之今年適逢花甲特將生平得意詩詞稿手寫成帙妙到毫顚足稱雙絶其友平襟亞君爲之印刷現已出版日人士佐原篤介川内敬次郎等更珍視之現此書已所　無多跑馬廳東亞書局尙有出售云 
[觀「棄兒」影片後之感想]  
　　余夙好研究影片旅日半載見日本所製之影片不下二十餘種而無一當意者日前返國見有中國自製影片「棄兒」初以爲日本接受歐美新潮其速較中國增倍其自製影片尙如此中國更可知矣及一覘究竟殊出意料之外其成績遠出日本之上洵可賀已 
　　「棄兒」之光綫取景純用美國新法蓋各國影戲事業以美國爲最自葛雪斐斯氏多所發明後各公司因競爭而研究愈精至於今日無論於人於物無不趨向天然之美自然之趣以前普通成法都成過去陳跡不值一盼矣「棄兒」一片幾幕夜景光綫與取景均甚適宜頗能令觀者如入圖畫發生美感室景中有一幕用一彎殘枝掩映於明窗尤有美術思想此其特長之點不能不稱其取法之上也 
　　演員人材出色者不多飾「棄兒」者（係但二春）頗不差其次當推飾鄉人者其餘皆少出色大約係平日少訓練所致 
　　綜觀全片攝製方面已窺得新法故尙能受人歡迎如再向前求進不難得良好結果前途極有希望演員方面非盡力加以訓練亦不可要知歐美影戲名伶或在舞台上已有根柢或在影戲界從事多年經騐之深决非一蹴可及然有時尚不能左右咸宜未免有大醇小疵之處而謂素無影戲智識之人一上銀幕即可稱職實屬荒謬此則爲上海影戲公司所當注意者也（陳永年） 
[大中華影戲學校之進行]  
　　大中華影片公司組織之影戲學校於日前登報招生以來三日之間來函或面索章程者竟有五百餘起之多社會對於影戲之熱度於此可見一斑此誠我國影戲界之好現象也聞該校對於學生之人才刻意搜求男女老幼一律徵收而對於狀貎奇特得尤爲注意云 
 
 

Page 22

 
 
第一萬八千三百零五號;中華民國十三年 西曆一千九百二十四年二月十六號
星期六 * *[「雪山義犬」影片述評]  
　　愛普廬開映著名狗明星傑作之「雪山義犬」一片原名"Where　the　Nortb　Begins"早已喧聞滬地 
　　此片情節頗爲雋妙悲歡離合悉能現諸銀幕之上令人盤旋腦海中歷久不忘詳細劇情已見前報毋庸贅述 
　　狗明星琳丁丁爲是片之主角表演喜怒哀樂各盡其美莫不逼肖老練之演員見之亦將自嘆不如 
　　開幕時彤雲密佈積雪没脛古松參天隨風狂舞配景之佳頗有美術觀念觀者至此彷彿置身其地覺森森有冷意焉 
　　琳丁丁一犬耳能「護主」「殺仇」殊屬難能被主人鞭打後見其無義遂背家入森林雖撥力尋踪百般哀撫以有負其友而琳丁丁終覺冷然及見主人哭則搖尾憐之其表情之神似觀者當讚美不置矣至殺仇一幕狂奔山林取岐路而超出敵人卒將格洛惠逼墮山巓尤覺令人驚心動目 
　　綜觀全片結搆演藝實無懈可擊耳（盧映綠） 
[將開學之各學校]  
　　南方大學南方大學茲因學生紛紛來校昨日（十五日）該校行政委員會召集全體會議仍定本月二十日開學又該校校長江亢虎博士聞已抵菲律賓約本月杪可返國云 
　　上海大學上海大學因閘北原有校址頗爲湫隘不敷應用爰租定西摩路南洋路口洋房一大所聞五日内即行遷入該地房舍極廣闊尙有廣大餘地可供操塲之用交通頗便利聞該校照原定計劃定於二十二·三兩日舉行第二次招生二十四日開學云 
　　澄衷學校澄衷學校自來注重國文上學期中學甲商兩部舉行國文會考敦請校外宿儒蔣觀雲·杜亞泉·章景丞三君命題閱卷其結果優勝各組名列第一者由校贈予銀盾一座以資鼓勵茲聞該校定於陽曆二月十八日上午八時招考新生二十一日行開學禮二十二日正式授課云 
　　廣肇公學廣肇公學定於夏曆正月十八日開學第一次入學試騐經於前日舉行第二次試騐定於開學前二日該校自本學期起關於國文一課將特别注重云 
　　振德女校靜安寺路哈同路口振德女學於本學期改辦中學照新學制辦理准於陽曆二月二十日開學云 
　　體育師範南市中華體育師範學校本學期添預科一級本科一級開學定在三月一日云 
　　南粤三校北山西路南粤第一校·虬江路南粤第二校·寳山路南粤第三校自新正開始廣招男女新生開學期皆定夏曆月之十五云 
　　金大公學梧州路金陵大學同學會第一公學日夜校均訂於二月二十日開學考期訂於二月十八日云 
　　愛國公學巨籟逹路東段愛國公學現正佈置一切定於陰曆正月十六日開學云 
　　進德公學西門内翁家衖進德公學編定初級四年高級二年定新正十二日開學云 
　　博習學院北四川路三多里口博習英文專科學院本學期大加擴充除原有敎員外特聘美國文學博士門克㾗爲敎務長留英學士李君爲敎授添設打字法文珠算速記等科院長張君在海寗路北購有空地一方另建校舍定於元月十八日開學云 
　　振新公學牯嶺路餘慶里振新公學本學期定於陽曆二月十六日開學又附設之英文夜校定於二月二十日開課云 
[學務叢載]  
　　美專聘李祖鴻長敎務上海美專校長劉海粟已電京聘請李祖鴻繼任爲敎務長照章檢就最精成績五十幅内中分西洋畫中國畫將陳列於第一届全省美術展覽會乂議定編輯美術學校叢書已與泰東書局訂有出版合同一面組織美術叢書編輯委員會審定一切日内正在招考新生云 
　　女法校添設初級中學女子法政學校校長沈儀彬女士今春就愛多亞路原址添設女子初級中學特别注重國文本學期法政班無論新舊學生學費一律減收二十四元函授部仍常年招生男女兼收云 
　　勤業女師昨開敎務會西門方浜橋勤業女子師範學校於日昨下午四時在該校開敎務會議由校長朱劍霞主席列席者蔡曉白·王立三·蔡鼎成·吳惟聰·黃奠華等十餘人散會已八時矣 
　　化學工藝校三届招生海寗路一七六九號化學工藝學校係化學師胡超然所辦内分肥皂·洋燭·化妝品等科有面授函授兩部頃已三届招生云 
　　葉東擴充通俗圖書館新閘橋北華東公學附屬兒童公共圖書館茲經該校董等商議擬擴充爲通俗圖書館並公共閱報社以補助平民敎育之不足日内正在籌備進行云 
[團體雜訊]  
　　家庭日新會將開常會家庭日新會定於二月十七日（本星期日）下午三時在陸家浜職工敎育館開常會會主爲黃伯樵君與鄭仲完女士會務係報告娱樂大會之結果並有趙石民君講巴黎生活云 
　　家務促進會開紀念會家務促進會昨日晨八時在辣斐德路會所舉行一週紀念大會李孝時君主席陳鐵梅·王行生·二君及王佚仙·胡福順·胡婉衷女士等演說該會每逢星期日下午七時有演講往聽無須入座劵云 
　　佛敎居士林開始講經海寗路錫金公所内世界佛敎居士林前因陰歷歲尾年首暫停講經自今日（十六日）起照常每逢星期六日及星期日下午三時請授松法師演講金剛般若波羅密經歡迎十方善信同往聞法云 
　　嶺南體育會之交誼會靶子路鴻安里五百四十七號半嶺南體育會定於今晚七點半在該會舉行交誼大會討論會務云 
　　勵志宣講團職員攝影牯嶺路勵志宣講團十七號（即明日）在總部聚集攝影並備茶點云 
[醫相新聞]  
　　醫西門唐家灣上海慈善醫院施醫贈藥多年日前因年假停診已於前日開診云 
　　相郭君少卿别號東郭野人精於相術設事務所於大新街迎春坊内三弄一家新年以來相務頗忙云 
[球戰歡聲]  
　　今晚七時半青年會全白隊與南洋大學籃球隊在該會健身房比賽籃球云 
　　明日（星期日）午後二時半公共體育塲足球隊在塲與高麗足球隊比賽云 
[大鼓再談]  
　　梅花大鼓音調幽婉詞句古雅較之普通大鼓其雅俗幾不可以道里計海上鼓姬能此者不甚多覯數年前劉翠仙隷大世界時曾數數奏此聽者咸嘆爲絶技今者翠仙輟唱此調遂成絶響惟鍾姑娘尙偶一串奏行腔使調足以媲美翠仙「林黛玉悲秋」一折尤爲顧曲者所激賞也 
　　白雲鵬爲京音大鼓之先進論其藝確有出人頭地處如長板坡鬧江州千金一笑覇王别姬費宫人刺虎寳玉探晴雯哭黛玉諸曲或以柔幽勝或以激昻勝或以悲哀勝英雄兒女各盡所長惟近來年齒稍增嗓音已不如前時之瀏亮轉長腔處幾有力竭聲嘶之苦此種小節殊不足爲雲鵬病也 
　　馬二先生精皮黃兼擅大鼓長板坡烏龍院活捉張三諸折嗓音清脆板槽工穩頗有雲鵬韻味 
　　豁公亦能唱大鼓其調極似劉寳全長板坡其特長也劉寳全嗓音寛宏衷氣充足與白雲鵬較幾有天淵之别然其一副粗俗面孔實足令人望而生厭也 
　　黑姑娘爲女鼓界第一人才嗓音衷氣俱不亞劉寳全在京津演唱多年聲譽從未一敗去年來滬隷新世界歡迎者亦大有其人自金氏蘭香姊妹同臺奏藝聲名於焉大落繼且隱居不出後黑姑娘語人曰予一世英名竟敗於金氏二稚之手予從茲再不願以大鼓混飯吃也其志可鄙其情可憐 
　　前年春大世界邀來一梨花鼓姬名李黛玉此人姿首韶秀衣飾雅樸驟視之頗有女學生丰度傾倒者實繁有徒能曲甚多劍閣聞鈴·黛玉葬花·黛玉焚稿三折尤爲時下所贊許獻縣張是公·武進惲靈叟諸老曾爲之組社揄揚黛玉之名遂駸駸日上二孫二謝無以是過是年七月中旬李隨奉天某中校逸至今消息沉沉尙不知玉人何處也（梅花館主） 
[胡琴談片]  
　　蘇少卿君近於陳君彥衡之胡琴暢爲談論彥衡可謂得一知己惟予又用精此道者言常人拉慢板輒多加字用雙工法拉快板則多用單工未敢加字因快板加字手腕無如是之神速而彥衡拉慢板輙用單工不加字拉快板則加字用雙工法板愈快加字亦愈多加字多不難難在字字清晰手腕又極流利此爲人所難能亦陳君獨到之處猶憶去歲畹華南下雖天氣嚴寒而觀客之盛况不減固由於梅聲名藝術爲之號召而陳言之天才絶學亦實足有使人神往之誠相得益彰自是四難兼并而私淑陳氏者恒於奏技之際學其工力者尤不乏人總梅此來成績計分三期第一期梅唱老戲老戲中梅之唱與陳之琴固有同等之價值第二期梅列演新戲第三期則在臨别江上峯青自能嚮往而觀客對於此三期之熱誠亦齊以前列之範圍而定此蓋余在劇塲歷歷親覩者以述陳之琴法連類及之（老拙） 
[國樂團今晚演戲]  
　　白保羅路廣東浸信會附設國樂演劇團定今晚七時半假横浜橋中央大會堂開新春游藝大會秩序中有中西音樂舞蹈京曲新劇等表演該新劇命名「戰毒」係對於武力統一有所發揮門票售價一元並有精美之秩序書贈送云 
[評新劇「活神仙」]  
　　笑舞臺之「活神仙」一劇自元旦日開演以來座客日爲之滿余數次往觀均因客滿而返昨復驅車往觀至時方鐘鳴七下而佳座已無乃後來者猶絡續不絶可見此劇叫座之力實不在「馬永貞」「ＫＫ女士」等劇之下茲將觀後拙見爲之紀評如下 
　　是劇幕初啓時佈景爲一私塾雍容飾樂成美愁紅飾方佩貞同坐於一書桌喃喃談課題事一種親熱之態令人望而生羨少時冶兒飾祝平安上一種刁惡之態演來却能維妙維肖與樂成美問答時亦頗滑稽可取旣而天人飾蘇迎春上活潑天眞恰合女學生身份與平安略作敷衍語甚佳蓋如此方使下情代逹敲詐之意不致有所唐突也有頃正秋飾方樂天自内踱出一股嚴正之氣恰合良師身份命諸生從速交卷之語氣亦頗莊嚴端肅祝平安所交之卷其中詞句頗屬諧謔尙能博得觀衆一笑惟第二次卷中畫一先生之像未免謔而近虐有背情理蓋此等事出諸數齡之幼童則可出諸成人之大學生則不可也至於遭責退學尙合頑劣學生狀態樂天閱成美之文大加讚賞而隱露悔以愛女配洪郎致失女兒終身幸福之意謂佩珍云『成美聰頴好學洵女兒之良伴也』二語尤覺誠懇愛憐少時志遠飾洪大福毓秀飾洪太太率僕婢輩上與樂天問答一段語語動人而余尤愛樂天之一段諷世言曰『那時的曹操我們都曉得他是個奸賊都不願意做他但是那時的曹操腹中却很有些才謀所以還稱得是個㚥雄不道現在也有一個曹操才學智謀一樣也及不來從前的曹操仗着那括來的金錢勢力收買了一班猪仔一樣也如從前的曹操那般坐了最高的位子在那裏禍國殃民』此段說時慷慨激昻座坐咸鼓掌如雷旣而大福言及爲兒婚娶時樂天之一種憤鬱之態演來亦頗能神容恰到及答以『我的女兒旣然許與你的兒子遲早總是你家人了那麽一切都由你罷』說時面呈一種無可奈何之色聲音亦微帶慘鬱甚佳其中時時雜以洪太太之滑稽語亦頗能引人發噱正談論時成美悄悄由後上驟聆此消息一種惶急之狀演時神情亦佳少時大福夫婦辭去樂天夫婦亦退入成美乃招佩貞出佩貞見成美面呈憂鬱詰以故成美却遲遲不言殆逼至窮時始曰『我告訴了你你不但能爲我分憂恐怕自己還要比我更加憂鬱咧』說時聲淚俱下及至訴以眞情乃佩貞猶未信復往詢母乃證明確實時却一言不發淚從中來演時神情頗佳嗚呼『至情盡在不言中』斯言實足爲此多情兒女咏也（松廬）（待續） 
[記共舞臺之一夕劇]  
　　日昨偶至共舞臺觀劇瀟湘雲之雙翠屏山已成尾聲粉菊花代之粉菊花甚娬媚面上頗有劇容是夕尙能賣力曾憶曩時共李直繩將軍往觀劉菊僊亦不過爾爾而劉伶一舉手一投足彩聲輒起視此亦何殊 
　　安舒元以譚派鬍生叫座於共舞臺是日爲打鼓駡曹論唱工總尙不爲惡於譚派兩字雖未能完全可以領略要於今日外江派之譚派總勝一籌於小余處亦有數分神似其轉音如「落一個駡賊的名兒揚天涯」兒字頗有譚味此字須長聲又須雙轉安舒元於此尙能道地不事敷衍可嘉也又「丞相待我恩非小區區鼓吏怎敢辭勞」一叚亦尙流利在今日之譚派有此尙覺可聽搖板「未曾開言...」一叚亦稱此中能手惟安之第一弊病咬字殊不清晰唱「平生志氣運未通似蛟龍困在淺水中有朝一日風雷動直接扶搖上九重」未字已咬音不正九音讀似酒字此尤大病蓋譚派者湖廣調也以湖廣調斷無九酒不分之理可斷言也又打鼓三撾人言其急如風雨之湧驟緩若金玉之鏗鏘吾則病其爲無規則而迎合臺下人之心理過甚蓋不能免於外江派而流入於花腔一流之誚也 
　　張文艶之春香鬧學聽之屢矣見仁見智眼光各殊惟其嗓音實天賦坤伶之在今日自屬一時無兩而近日丰韻且較爲豐滿華鐙寳幄艶色奪人後串洛陽橋中之縫窮荆布之妝抑又維肖說揚州白尤令人捧腹不置雖然其說白及其配角終不免有褻詞專以此示好於臺下實爲惡習可不必因觀者如爲文艶而往珍之惜之不乏知音神情韻味自足怡人雅不在此等之褻言始云佳也（芝公） 
[集會表]  
陽曆七月　　　　時間地點　　　　　　　　召集者　　　　　　　　事由 
十六日　　　　　　九江路十二號　　　　　英國婦女俱樂部　　　　大觀園模型展覽會 
十六日　　　　　　梵皇渡約翰大學　　　　全國青年恊會　　　　　體育討論會 
十六日　　　　　　英商會　　　　　　　　英商會　　　　　　　　聯合大會 
十六日　　　　　　閘北慈善團　　　　　　各公團聯合會　　　　　討論水電案 
十六日下午六時半　寗波同鄉會　　　　　　上海基督敎大學同門會　年會 
十六日上午十時　　南京路　　　　　　　　中華勸工銀行　　　　　股東會 
十七日下午二時　　西户外斜橋徽寗思恭堂　黟山青年勵志會　　　　常年大會 
十八日下午七時　　商總聯會　　　　　　　籌備會　　　　　　　　委員會 
十九日　　　　　　未定　　　　　　　　　徽寗同鄉會　　　　　　新春同樂會 
廿四日　　　　　　北河南路廿四號　　　　美領事　　　　　　　　跳舞會 
[今日天氣晴寒]  
　　徐家匯天文台昨日下午四時三十分氣象預報云低壓將抵日本北部繼續向東北東進行北緯三十度以北有强烈之北風或西北風南方有正當之時令風天氣晴寒本埠温度在下午三時前之二十四小時内最高四○·八最低三四·二去年同日最高五二·九最低四五·五 
 
 

Page 23

 
 
第一萬八千三百零五號;中華民國十三年 西曆一千九百二十四年二月十六號
星期六 * *申報汽車增刊 
評論 
[告反對南京長途汽車者豪]  
　　長途汽車之簡捷經濟世人殆莫不知之兩年來各省提倡之聲響遏行雲浙粤猛進頗著成效而逐漸倣行者尤不可勝數斯誠國家前途之好現象交通事業之可樂觀者也顧於此羣衆鼓吹聲中南京方面乃有反對長途汽車之說斯誠異矣 
　　南京路政之不良凡旅彼土者類能言之自下關至城内一段路廣人稀往返惟恃寗省火車而寗省火車之窳敗遲鈍乘客屢有煩言若改乘人力車與馬車則四野荒凉又有暴客之戒職是之故下關之於城内儼若秦之與越商業之不興蓋有由來也論者謂改革此弊當自築電車或行汽車始顧電車費用浩繁事不易舉而長途汽車之創設乃爲南京目下切要之圖此殆無可諱言者寗垣籌備長途汽車費時兩載中經阻梗近始由官廳立案乃竟有反對者以防礙寗省火車營業與行人生命爲言抑何不思之甚耶 
　　寗省火車無票乘車者時有所聞即無長途汽車亦難望其盈餘以云防礙誠属不當曷若兩者並進相互改革容有進步之望乎至行人生命之慮雖屬正當但道途管理以法駕車得人則此事决難發見且傷害生命只可視爲非常之事不可藉此反對也 
專論 
[論車胎（續）嵩生選譯]  
　　行駛之車。車胎盛氣不足。必致胎之各部分。漸次破壞。卒致全部結構。損壞無餘。竟至無可收拾。 
　　免除斯種困難。手續頗易。祗須查察固有之壓力以及有限制之載量。一方面胎内之盛氣。常使充足其度量則以表測之。 
　　汽車車身之重量。及載貨之多寡。於開車前。必先知其總共爲若干磅。測知之法。以前車軸與後車軸分别量之。其總數以二除之。即爲每胎之載重量。惟車胎至少須一星期檢查一次。如壓力不足。即宜設法補充。有汽車經騐之輩。對於車胎壓力之極微變量。亦能確定其適當與否。若車胎盛氣不足。行走時固覺安穩異常。（車胎盛氣充足行走時必有跳動之弊）而其壽齡即因之短促。種種對於車胎之困難。依次發生。爲車主者。尤當戒之。 
　　上海汽車界。每在天氣和暖之時。便胎内盛氣不足。藉以減低熱度。此乃大誤。不知壓力旣低。胎内之摩擦力即增大。此實不啻反增加其熱度也。故若胎内熱度已高。即證明内面空氣之壓力太少。斯時則必當打氣以充足之。至於天時之寒暖。與車胎無所關係也。 
　　車胎胎内無氣。如仍使平行。則雖行極短之距離。無有不破壞車胎者。蓋其柔軟之胎壁。行動時漸漸磨碎。以及於邊緣。胎上小圓孔。亦擦耗或裂開。於是内面之組織。完全折斷。裏胎亦因之受損。此可謂濫用車胎者。 
[電氣火星與給油之調劑法丁祖澤]  
　　駕駛汽車之要點。爲電氣火星與給油。有適當之調劑。譬如車行平直路上。電氣火星發射之遲早。與給油量之多寡。皆經妥善處置。而車正依某種速率進行之際。設欲車行稍緩。僅須將給油門閉小。或使電氣火星發射稍遲。即能逹此目的。此種調濟速率之手續。固可謂極簡便。然宜視必需之時。方可應用。如欲將車速减至甚小。或須行長時間之慢車。則决不可用此法。蓋因用緩發火星以遲車之進行。則廢汽自引擎内放逸時。其熱度頗高。或有因此而致烟燄暴露於廢汽管口。使引擎受大熱。不久並能使水套中沸騰。苟給油門開足。且能使廢汽管熱至赤紅。如此情形。最易損壞廢汽凡而之墊子。又如火星發射時間。不加更動。而祇閉小給油門。則車速固可漸漸變緩。而火星發射時間則又漸覺太早。漸致引擎倒轉。而消滅車行之能力。有時並可致車停中途。故以上二法。應用於怱促之際。則極便。若欲久用。則因二事有密切之關係。不可不詳加研究。時常熟練。庶能奏功也。 
　　凡車速減小。而火車發射之時間過早。汽缸中常生一種衝擊（Knock）。其聲如鐵練相擊。最易損壞引擎。並減少所生之能力。駕車人宜加以特别注意。按諸理論。火星發射之時間。隨引擎速率之大小。而須有極靈敏之變更。然實際毋庸十分精確。如經熟練之後。即能得心應手。假如車行用高速齒輪。則火星發射之時間。以能使車速逹每小時十至二十英里。即差可近似。若不足十英里。則宜使火星發射稍遲。高出二十英里。則宜稍早。 
　　要之。欲駕車省儉。務宜使火星發射稍早。然宜依引擎之速率。而不可視車速若何行之。譬如一汽車。其變速齒輪有三級。今以高速齒輪行駛。其車速爲每小時十英里。火星發射時間爲Ａ若是時駛上山坡。仍欲以十英里之速率進行。而改用中速齒輪。則可知引擎速率。必較前再快若干。火星發射時間。亦必較Ａ稍早方可。至於確當之火星發射時間。須由日常經騐得之。但各式汽車。皆不一律。而於化汽器内油汽之濃淡。亦有關係。無經騐之人。如欲得其門徑。可先將火星發射時間。逐漸提早。則引擎内必起如前述之衝擊。然後使之漸遲。適至衝擊聲消滅之時爲止。則此時間爲最確當。如是常加試騐。自能得火星桿（即以之調節火星發射遲早之機關）之位置。當在何處也。 
　　火星桿一般皆設在駕駛盤上。惟撥動之方向。各式汽車不同。有如時針方向撥動爲早發。或反此爲早發者。凡試駕一車。而不知火星桿撥向何方爲早發者。可將此桿任意撥向一個方向爲試騐。設引擎速度漸見增大。則此方向爲早發。否則爲遲發。 
　　有一種汽車。其管理火星發射之器械爲自動的。故無火星桿一物之設備。駕者自可不必注意及此。又有半自動一式者。則設火星桿。有時可利用自動的管理。或由人手加以調節。如屬此式。駕者必熟識撥桿之方向。何處爲早發或遲發。 
　　汽車上有一種器械。用以節制油汽給入汽缸之多寡。而使引擎發力或大或小。一般汽車。常裝設此器械於兩處。一在駕駛盤或表板上。名曰給油杆。一在踏板。名脚踏加速器。而其所司。皆屬啓閉化汽器上給入油汽之舌門。按普通之習慣。車在行駛中。大率用脚踏加速器。而於開車之際。用手撥動給油杆。以變更車速尤以脚踏爲最便。且因脚踏之塞車。位置在加速踏板之旁。若欲塞車其先必將給油門閉小。使引擎漸漸遲慢。此二踏板。乃同以右足司之釋去加速踏板。而就塞車。則給油門已閉小。可免塞車後。引擎因無負荷而驟增其速率也。故以用脚踏加速器爲較便。但停車之先。固應先閉給油門。尤不忘釋開嚙合子。一般暫時停車之手續。爲先踏下嚙合子踏板。再及塞車。否則引擎隨之而停。致須再開之勞。 
　　給油門啓閉之大小。皆有一定限度。以防　撥與脚踏之太過或不及。但給油門閉小之程度。並非完全密閉。仍可容少許油汽進入。使引擎緩緩轉動。而不十分廢油。以免時停時開之煩瑣。油門開足。亦有一定。以防引擎過速。 
　　減緩引擎速率。以閉小給油門爲最適合。最無弊害。然減緩之程度。亦有一定限制。凡車上有負載。則引擎之速度。祇可至引擎回轉。不覺有不平均之情狀爲止。不可再慢。過此則引擎回轉。緩速無定。殊非安全之策。且是時引擎傳動力至車輪。宜用低速齒輪。以防引擎因負重而停止。而欲引擎速度變高。則開放給油門。是欲極快。則再將油門開大。而火星發射之時間。亦宜略較前稍早。 
　　給油門閉小之手續之遲速。引擎不受損壞之影響。但開放之手續。務必緩緩而施。若過驟。則引擎各機件。必隨之驟然速動。殊易受損壞也。 
[橡皮輪之經濟問題嘉禾]  
　　汽車用之橡皮輪。共有三種。（一）氣胎橡皮輪。（二）實心橡皮輪。（三）最近發明之流質橡皮輪。要討論橡皮輪之經濟。當先明白橡皮輪之三大要素。三者爲何。（一）耐用。（二）價值。（三）對於車身及馬逹之利害。氣胎橡皮輪與實行橡皮輪。使用最早。一般人士羣相研究二者之利弊。著有專册。茲將每種之優劣。分析如次。 
　　「實心橡皮輪之優點」（一）價廉。（二）耐用。（三）能用於極重之貨車。（四）可無中途漏氣之患。 
　　「實心橡皮輪之劣點」（一）因受較大之震撼。車身壽命減短。（二）馬逹易於損壞。 
　　「氣胎橡皮輪之優點」（一）車行平穩。（二）車身與馬逹。不易震壞。 
　　「氣胎橡皮輪之劣點」（一）價昻。（二）不耐用。（三）中途有破裂之虞。（四）不能用於過重之車。（三噸以上） 
　　照以上之分析觀之。則實心橡皮輪。似較爲經濟。但實際上則不然。因車身與馬逹之價值。十數倍於橡皮輪之價值。今若以車身之價值與馬逹之修理等費通盤計算。則氣胎橡皮輪。實爲經濟也。至於流質橡皮輪與氣胎橡皮輪相似。其特點在免中途漏氣之患。當車行時。若遇尖銳之物。皮輪爲之穿破。其皮之夾層中。貯有一種流質。一遇空氣。即行凝爲固體。將破壞之處。立刻補好。此種車輪搆造複雜。值亦特昻。故鮮有用之者。 
[汽機停頓檢查法陸養浩]  
　　汽車在道路行駛之時。中途車機頓停。其原因大槪有二。一爲汽油之供給不足。一 
 
 

Page 24

 
 
第一萬八千三百零五號;中華民國十三年 西曆一千九百二十四年二月十六號
星期六 * *爲發火機失其效用。是以檢查之法。即宜由此二部開始。檢查汽油貯藏器與噴油器間出入管道。有無塞滯之處。發火機接聯各電線。有無失接或斷落之線。蓋斯皆足以停止汽機動作者也。今將各部檢查之法。分别言之。檢查油道。先察看貯藏器中汽油是否充足。如油量充足。則再察看貯藏器與浮室間汽油管。將貯藏器底中之活塞推開。細觀汽油。是否由管出口盡量流出。如油不流出或流出而失常度。則汽油管中定有穢物淤塞。即宜整理清潔之。如汽油流出不改常量。則察看噴油器。是否有穢物塞滯。如無穢物。則將少量汽油由汽缸上小孔注入汽缸。乃將汽機開動。如汽機能轉動。則汽油塞滯之處。在浮室與噴油器機之間矣。蓋油僅能及浮室。而不能經噴油器而入油氣混合室也。宜即整理清潔之。檢查發火機。將發火之部。由汽缸中取出。同時宜加留心。勿將原接各電線失接或斷落。察看發光機兩端間。有否有火星。發火器置入汽缸。汽機是否轉動。如有火星。則病不在發火機矣。如無火星。則病在發光機。宜細察各電線之聯接。於其失接及斷落處聯接之。 
[汽車費用之統計農花]  
　　現有英國工程師泰倫Darelen經多年的實地試騐。把汽車的費用。分作停置Standing與行走Running兩種。現在把該氏的詳細統計。介紹在後。供國内一般汽車主人的參考。 
　　固定費用Standing　Charges 
　　何謂固定費用。就是不論汽車行駛或停置。此項費用。總須支出。其費用的統計如右（以一年計算） 
　　（一）稅............二十四磅Pound（每磅約合我國十元） 
　　（二）保險費......二十五鎊 
　　（三）利息............十七鎊十先令（每一先令約合四角） 
　　（四）折舊費......五十鎊 
　　（五）汽車間及水...十鎊 
　　合計一百二十鎊十先令 
　　現在再把以上五項分述之 
　　（一）稅爲國家財政上的一種收入民間每有一輛汽車。必徵收稅量若干。英人名之曰汽車稅。其徵收之限度。大槪爲二十四鎊。 
　　（二）保險費此種保險。雖云隨便。但現英國。凡有汽車者。莫不保險。以防意外之變禍。故亦列入停置費用内。（按現英國。對於此種汽車保險事業。非常發逹。容　當將關於此欄稿件。介紹閱者） 
　　三利息Interest如以購一輛汽車之費。存於銀行中。每年可得利息十七鎊十仙令。今以購汽車而致此種利息失去。故亦列入停置費用内。 
　　四無形損壞Depreciation汽車天天使用。在無形之中。汽車的本身。必略受損。如每年能積集償還金Sinking　Fund五十鎊。待一車全部損壞不能再使用時。則以年年所積集之償還金。亦必夠重購一輛。所以每年之無形損壞。亦以五十鎊計之。 
　　五汽車間與水　Garage　and　Water此爲我（著記之自稱）之大槪計算。難以確定。惟每年十鎊之數。至少須費去焉。 
　　行走費用Running　Expenses 
　　行走費用之多寡。依其行走哩數之多少。今以每年行六千哩爲標凖。統計如下。（一）煤氣油三十七鎊十仙令（二）油與脂五鎊（三）胎二十二鎊。（四）修理四十鎊。合計一百零四鎊十仙令。 
　　照上述之數。即每星期行走一百十五哩。則需費二鎊。今再分述之。 
　　（一）煤氣油Petrol之價值。以每茄倫一仙令九便士計算。平均行十四哩。耗煤氣油一茄倫。（行於不平之地較少。行於平坦之地反增多）今以六千哩計之。則需耗四百三十茄倫。價值三十七鎊十仙令。 
　　（二）油與脂Oil　And　Grease此項費用。頗有不同。難以統計。今以五鎊計之。可爲最普通之標準。 
　　（三）胎Tyres行走之時。胎亦無形受損。今以行走六千哩。消費二十二鎊。爲至低之標凖。如買價賤之胎以使用。則耐用力愈弱。所行之路程亦必愈短。 
　　（四）修理Ropairs修理之費用。本難預定。如使用合法。管理得宜。可無需修理費。但每年四十鎊之修理費。亦不爲過於消耗。且我（著者自稱）所謂之修理費。包括調換車上之時機Timers燈球Light　Bulbs塞子Plugs在内。 
　　綜觀上文。可知停置費用。每星期爲五十仙令。行走費用。每星期爲二鎊（每年以行走六千哩爲標凖）合計每星期行走一百十五哩。共費四鎊十仙令。即每行一哩。須費九便士半（每一便士約合我國四分餘）但每星期行走一百十五哩。平均每日行走十七哩許。普通汽車所行走之哩數。多不止此。即使行走之哩數增多。與停置費用。全無關係。所增者。僅行走費用。今據該氏精密之計算。每多行十哩。約多費三仙令六便士。其表如左。 
每星期行走之哩數　每星期之費用（停止與行走）　每一哩之費用 
一一五哩　　　　　四鎊十仙令　　　　　　　　　九便士半 
一二五哩　　　　　四鎊十三仙令六便士　　　　　九便士 
一三五哩　　　　　四鎊十七仙令　　　　　　　　八便士半 
一四五哩　　　　　五鎊六便士　　　　　　　　　八便士又四分之一 
一九五哩　　　　　五鎊十八仙令　　　　　　　　七便士又四分之一 
二四五哩　　　　　六鎊十五仙令六便士　　　　　六便士又四分之三 
三四五哩　　　　　七鎊十仙令六便士　　　　　　五便士又四分之三 
按此篇爲英人所著。故合於英國之生活與我國情形。微有不同。但國人閱此。一方面藉此可計算我國之汽車費用。一方面可觀察英國汽車界之情形焉。農花附白 
菜塲食品。或其他雜貨。人力車上。不准携帶。（工部局警務處通告） 
[汽車與工商（續）江超西]  
　　第三目皮帶（即車胎） 
　　第一節内帶凡汽車所用内帶購價及運費保險費裝卸棧租等費。列入此節。 
　　第二節外帶凡汽車所用外帶購價及運費保險費裝卸棧租等費。列入此節。 
　　第四目配件及其他材料凡汽車所用各種配件及其他消耗品如棉紗消毒藥水帚刷肥皂水桶等費。并他種相類材料及運費保險費裝卸棧租等費。均列入此目。 
　　第五目租車費凡租用他路車輛之租金。列入此目。 
　　第六目雜費凡車上所用之紙張文具茶水及不屬於本項各目之雜費。均列入此目 
　　第四項設備品維持費 
　　第一目監理凡關於維持機務設備品之直接監理費。均列入此目。照下列各節分配之。 
　　第一節薪俸凡維持機務設備品之綜理事務及執行事務人員如機廠廠長廠員機械工程師監工以及機廠各項工匠學徒夫役等之薪費。均列入此節。 
　　第二節公費凡機務監理部分一切費用與第一項第一目第二節相同者。均列入此節。 
　　第三節辦公室費用凡機務監理部分一切費用與第一項第一目第三第四兩節相同者。均列入此節。 
　　第二目車輛 
　　第一節客車凡爲維持客車使復原值之修理更新及折舊等費均列入此節。照下列各條分配之。 
　　第一條修理凡修理維持客車使能適用而省積者其工資材料。均列入此條。又修理車上裝修品傢具及試車騐車所用材料。并他路車輛在本路損壞經本路承認修理更新之費。均列入此條。 
　　第二條折舊各客車擬自開始使用之月起。每月按照原價值四分之一。十二分之一。列入此條。支銷至其廢退之月爲止。其殘廢價值。擬列入配件之材料收入。借方配件賬。 
　　第二節貨車凡爲維持貨車使能復原值之修理更新及折舊費列列入此節。照下列各條分配之。 
　　第一條修理凡維持貨車一切修理照第四項第二目第一節第一條相同者。均列入此條。 
　　第二條折舊凡貨車折舊殘廢照第四項第二目第一節第二條相同者。均列入此條。 
　　第三節業務設備品凡維持汽車業務設備品使復原值修理更新折舊費。均列入此節。照下列各條分配之。 
　　第一條修理凡修理維持車輛隨行起重機及其他機件使能適用而省費者。其工資材料費均列入此條。 
　　第二條折舊汽車業務設備品。非火車可比。其折舊費似不能與車輛同計。擬以每月實在廢棄之價值列入此條支銷。 
　　第三目機廠 
　　第一節機件及器具凡修理汽車及造汽車所用零小機件及機械之器具并野宿用各項器具之購置費及修理維持之工料費。均列入此節。 
　　第二節零小新工作凡新工作或新工作與機件并計或擴充現有之工作。如每件值五百元。或值五百元以下者。其費用列入此節。凡具有修理改作性質·之工作不列入。 
　　第三節房屋及傢具凡機廠房屋之修理維持費及辦公用傢具之置購修理維持等費。均列入此節。 
　　第四節雜項凡機廠之他種費用不屬於上列名目節者。均列入此節。 
　　第四目路綫修理費 
　　第五目其他 
　　第一節材料損失凡關於修理維持車輛機器傢具等所用各種材料之損失與第一項第三目第三節相同者。均列入此節。 
　　第二節材料運費凡本汽車綫運送材料及因機務發生等運費。均列入此節。 
　　第三節看守費凡機廠及沿本綫僱用看守材料人之工資服裝費。均列入此節。 
討論 
[火車站宜設檢查行李扣牌員王滌原]  
　　按火車站定章。凡旅客行李。每人僅准隨帶六十磅之重。其物果係籃篋等類。必須至行李房扣牌。另裝入行李車内。如此手續。固爲路局防止客車物件過多。窒碍座位之辦法也。然吾人常見有一般初次旅行者不知行李房所在。不諳站章如何。往往迫於開車時間。始來購票。詎隨帶行李過大或過重。進月台時。竟爲剪票員攔阻。囑令扣牌。而彼等一時昏亂。尋覓扣牌之人不得。輾轉躭延。以致脫車。因此遺誤大事者有之。短少川資者有之。此類之事。各站恒有。若不設法補救。實不足以便利旅客而完站章。至補救之法。鄙意各站宜設添檢查行李扣牌員數人。專司照料。每至開車時間。梭巡站内。挨客檢查。如有應須扣牌之物者。令其出資。先爲扣牌。庶乘客得有指示。不致有脫車之事。而路局於站務設備。亦更週詳矣。管見如是。不知執路政者。以爲何如也。 
瀛聞 
[最近德國汽車事業阿丹]  
　　劉君旅德有年。對於汽車事業。頗好研究。茲錄其來書。以爲一般關心汽車事業者告。 
　　德國鐵路之普遍。久爲世界人士所公認。無論窮鄉僻壤。均有輕便鐵路。似此交通利便之國家。當無汽車事業發展之餘地。然其事實。却又不然。自一九○○年世界有汽車應用之說傳至。一般人驚以爲神怪。有人說「汽車又好又佳。但是我還有一種不明白。爲何駕車無牛馬能走動。」及後經科學家種種說明與實騐。一般人始覺汽車可用。不過當時的道路。尙未臻完善。不能表現汽車之長處。故自一九○○年至一九○五年。汽車在德國。總是爲安逸·游戲·運動·等等之用。一般貴族·豪商·公子·淑女。多以比賽汽車爲榮耀之事。近來道路日佳。一般人咸以汽車爲長途游行之用。其間設備。有寢室·廚房·客廳·等。以之游行各地。無火車擠擁之苦。又無旅社之不便。游行自在。於是由游戲品至進至實用交通品。遂使汽車工業。大爲進展。二十三年來。其進步之速。實爲可驚。茲節錄如下。 
　　（一）一九○○年 
車輛别　　　　數　目　　　　　　總數　　　價　　　　　值 
運人車運貨車　二八九二　四四五　三三三七　二六五○四○○○○○○○○元 
　　（二）一九二三年 
車輛别　　　　數　目　　　　　　　　　　　　　總數　　　　　　價　　　　　值 
運人車運貨車　二○○○○○○　一○○○○○○　三○○○○○○　八○○○○○○○○○元 
　　德國汽車之發逹。實在歐戰之後。因停戰後。各火車頭多數交出。又發生炭煤不足之影響。所以火車每日開行之數。爲之驟減。一般人民對於自來享受火車交通之便利。一旦旅行。諸多困苦。故多數腦筋。急欲得一較火車安逸的旅行品應用。一般實業家。遂利用此機會。努力專利於汽車事業矣。於是舊路培修。新道增築。所謂近的柏林汽車路。遠的亞爾山汽車路等等出現。故多有作長途旅行至數十小時者。近來德國内政不寗。常有交通工人大罷工之事發生。一旦數百千里之行 
 
 

Page 25

 
 
第一萬八千三百零五號;中華民國十三年 西曆一千九百二十四年二月十六號
星期六 * *人。不能得火車一坐。只有汽車一種可救濟此急。因爲汽車屬私有物。車主多能自己開車。不受車夫之挾制也。德國汽車盛行後。非但爲交通實用。并且於清潔道路耕田等均用之。按美國平均五人有汽車一輛。德國則每二十人有汽車一輛。較之法國四十人英國五十人乃有汽車一輛者。其數實多也。世界汽車之精良。首推瑞士。美德次之。法·英·又次之。汽車製造。并非較難工業。只有雄厚資本足矣。 
[美國新式長途汽車孫耨塵]  
　　美國對於路政之進步。殊非各國所可及。而其商業之鼎盛。亦基於此。今論其長途汽車。即可見一斑。美國火車線。雖窮鄉僻壤。無不有之。然尤限於時間。乘客多感不便。於是經政府之允許。通國沿火車線。可築道路。以供長途汽車之行駛。其首先造成者。爲經過本薛文尼省Pennsylvania起點由費拿德兒費城Phladelphia到華盛頓Washington。路程逹一百三十六英里。其所行之車輛。即此篇所述之新式長途汽車是也。是項長途汽車。於華盛頓長途汽車展覽會時。曾得極優美奬品。且當時亦爲公認長途汽車中最有價值者之一也。 
美國新式長途汽車内部份之攝影 
　　此車可容乘客四十一人。行李亦有安置之處。至於車身之堅固。莫可比倫。其大半均爲純鋼所製。故不甚沉重。每小時可行三十三英里。此車於疾行之際。雖有顚簸。而坐客絶不覺之。即行駛於極不平坦之地。有高低成十度之曲線。而乘客仍可安然無事。此該車之特點。他車無能及之者。尙有優點數種。列舉如下。 
　　（甲）坐位成靠背椅形。每椅長一碼有半。可坐三人。椅之距離。亦在半碼以外。故進出並不擁擠。椅之搆造。除用彈鐄安適汽墊外。又套極細之籐。取其美觀而堅固。每椅之肩旁。裝有銅把手。以供乘客進出時。不致有傾跌之用。 
　　（乙）總路總路較普通電車稍闊。地板亦以極細之木條釘成。中有空隙。故雖天雨。車中不致潮濕。 
　　（丙）光線長途汽車對於光線一層。不宜忽略。以光線不足。常使乘客有不快之感。故是項汽車。對於光線。可謂盡善盡美　日間四面有玻璃窗。可以透光。晚間車頂上不夜天燈。有十六只之多。且皆發極强之光線。自遠望之。若明星然。 
　　（丁）取費是重不分等第。故車費悉照路程而計。大約每英里取五分左右。約合我國小洋一角。是蓋較廉於人力車。而較昻於電車也。 
[三次得勝之斯蒂倍克車懷湘]  
　　美國鹽湖城Salt　Lake　City至樂斯安琪兒Los　Angeles地方。相去八百五十三哩之遙。汽車最快速率。需念五小時又四十一分。彼此始可通逹。客歲十月十四日。有甲根氏者。Mr.　D.　A.　Jenkins駕駛一六汽缸之斯蒂倍克車。自鹽湖城出發。至樂斯安琪兒地方。費時僅念三小時又四十三秒。與前速率相較。更速一小時又五十八分。於是頓成一新記錄。而引起一輩汽車家之品評矣。 
　　同日智利之查立樂斯地方Chorillos。另有四十八哩之汽車比賽。由沙多瑪君Mr.Ｒ.Sotomayor開駛一六汽缸之斯蒂倍克車。逕至Quilpue,及Limsche等處。所過路程。泰多奇險。曲徑崎嶇。山坡尤形壁立。而該車竟首抵目的地。又獲比賽錦標。此斯蒂倍克車之賦性若何。又可想見一斑。 
　　又十月念一日。斯蒂倍克六汽缸車。又獲特别賽錦標於墨西哥地方。總上觀之。斯蒂培克車於一星期之間。已三獲優勝。甚矣斯車之所以有斯盛譽者。非偶然也。 
[可侖比亞汽車最近之論調窺豹]  
　　可侖比亞汽車（Columbia）。在美國每次舉行汽車展覽會時。是車之優良。於其他各車之經用年數比較後。即可見及。蓋以取值之價格。行駛之能力。均不在他車之後。即同一新車用過一二年後。往往易於損壞。而此車則仍其舊。最足驚人者。即爲該車之引擎。何論行於山路或泥路。可無慮其或有損壞也。 
　　汽車主在未購汽車以前。最要之點。當以市上所有之汽車。考察何種汽車之情形。爲我所適合於經濟。蓋我人縱不欲以有用之金錢。而購不值得之代價。換言之。即以多數之金錢。購不經用之汽車是也。汽車主之向經理處購買也。其價值必較直接向車廠購買爲公道。在經理其業者。亦必瑣瑣談斯車之如何經用。如何耐久。故經理對於賣買二方。多有無上之利益在。 
　　此車經一度用過以後。已就半新舊之時代。尙有轉購之價值。蓋此車耐用不變。價值又廉。故有購已半舊者。往往覺購别種之新車爲勝。此可侖比亞之所以可貴也。 
紀事 
[汽車肇禍訊文棟]  
　　本週本埠汽車肇禍次數。較去年頗少。報紙所載者。惟十日下午某號汽車在長浜路駛行。撞倒寗波人王都良。腿臂胸等處受傷。餘如十一日在廣東路有某號汽車撞跌行人胡壽山。足部略受微傷。均送入麥家圈醫院醫治。據此以觀。可知本週間汽車肇禍。祇有兩次。較之去年八九月間之肇禍訊。相差有十餘次之多。是或司機者閱本刋後之覺悟歟。 
[京西汽車又將營業鄭睦]  
　　北京西直門外。由門臉至萬壽山一段。前有玉泉汽車。通行搭客。因發生危險。經提署停止營業。今有北京汽車公司商人季某。又組織一京西汽車行。專搭往來商旅游客。售票頗廉。聞定舊曆正月即行開始營業云。 
[寗垣長途汽車公司之近聞磊夫]  
　　南京省會交通。除小火車與獨馬車·人力車而外。直無較爲迅捷之代步。近頃有寗垣長途汽車公司之創設。緣述其源始如下。先是江都佘君兩東有鑒於交通之需要。於民國七年。糾合同志陳君楚民劉君佩宜等。在寗發起金陵長途汽車公司。邀約南洋汽車專家某君。來寗諸般考察。著手測量。爰定路綫自下關爲起點。城内貢院商塲爲終點。先就原有道路。加以修整。藉以試辦。俟得效果。再行别闢一直綫道路。（從海陵門起至貢院止）以期逐漸遞嬗而擴張之。志在辦成一大規模之汽車事業。正進行間。忽寧人士相起反對。謂汽車爲傷害行人之具。多方指斥。甚囂塵上。其時有南洋實業家遠道而來。欲加入股份者。覩此風氣閉塞。乃敗興而去。然佘君主意甚堅。雅不因是而少灰其志。一面作新交通之剖告書。以闢衆惑。一面分向寗紳中有識之士。陳說汽車功用。爲今日不可或緩之要圖。如此三載。未嘗少衰。適其時國内行駛汽車。已風行於京·津·滬·漢·等各大商埠。寖假而至寗垣矣。如外國領事也·郵政局也·各銀行也·各大公司也·督軍省長也·鉅紳也·庽公也。向之自用馬車者。此時則無不改用汽車矣。各界未經改用汽車之先。寗人士有持反對汽車之議者。莫不目爲不祥之物。意雖自備汽車。亦不准於寗垣行駛。其堅持反對有如此者。迨見夫風馳電掣。爲時旣久。并無何等傷害之事發見。則亦漸覺汽車爲物。實利人之具。非害人之具矣。江寗龐君惕齋。劉君劍荷。皆素具特識者。雖曾一度參預反對之羣。至是則力排異說。贊成佘等主張。願同爲發起。更以汽車裨益地方。節省時光諸說。樹之風聲。於是地方重要分子。如朱君壽人·楊君煥卿·王君伯舉·屠君述三·等。前之與聞反對者。至此一變而爲贊成人矣。當即加入發起。復行延聘專家。詳加測勘。於民國十年冬。决照前議路線。集合資本二十萬元。定名爲寗垣長途汽車公司。按照公司條例。及汽車事業各規定。造具表册。具文呈請省長公署。轉咨交通部立案。省署旋飭省會警察廳會同馬路工程處邀集各團體士紳。公同審查該公司所定路線。有無窒碍。具復核辦。王警廳長即會同馬路工程處仇徠之君。召集地方數公團。及士紳會議。多數可决。惟以所定路線中有五馬街·益仁巷·一帶路嫌窄狹。請囑該公司將路線重擬繞道。以昭愼重。龐等以規定路線。原取捷徑。碍難遽予變更。且查各國道路變更或展拓。純由官廳主張。該兩處如需展寛。亦應由官廳主持。公司可以佐治。廳處據此。復再三籌議。决定由廳處從事展寛。所需經費。則由警廳曁路工處自籌基本金一萬元。再由中交兩銀行出資一萬 
 
 

Page 26

 
 
第一萬八千三百零五號;中華民國十三年 西曆一千九百二十四年二月十六號
星期六 * *元。不足則由公司補足。專事購買五馬街·益仁巷·一帶民屋民地·及展寛道路之用。於是該公司即靜候廳處展寛該地路線後再爲實行矣。不期事隔年餘。所謂展寛云者。并未見諸事實。該公司察知官廳展寛無望。胡可因噎廢食。無辜久停。故又集衆議决。將所定貢院商塲之終點。暫行縮短。改爲門帘橋（距貢院以北約二里）爲終點。一俟將來廳處將五馬街·益仁巷·道路展寛。再以貢院商塲爲終點。當即據情呈明省署。奉批以所指地點。限於門帘橋北。與前次警察廳呈復辦法。并無衝突。准予先行試辦等示。并經省署轉咨交通部請發執照。經交部核准。韓省長正擬發給該公司具領間。適值寗垣人力車因反對增加車價之故。轉而反對汽車。省署復以案經會議核定。究竟於行駛汽車有無窒礙。仰再核議復奪等因。不識廳處又將若何呈復矣。公司方面即開緊急會議。當塲擬定之呈文。於一月二十五日投遞省署。其文略謂。自門帘橋以至下關。率皆人稀路闊之道。路之中心。寛一丈六七尺以上。雖兩輪汽車并行。猶綽有餘裕。前經定案。原俟城南五馬街·益仁巷·等較窄之路。一經廳處展寛。即可暢行全綫。足見此外迤北道路。無不可以行駛。蓋道路寛度。應以汽車之闊度爲標凖。汽車闊度。不過五尺六七寸。苟馬路寛度倍於車身。得一丈二尺。已足　兩車並行。若闊至一丈六七尺以上。當益無慮。若必堅謂非三丈不能行駛。則雖鼓樓·儀鳳門·間至闊之路。亦不過二丈而已。即不啻謂南京全城永無行駛汽車之望矣。况五馬街等處。逐日行駛汽車。固已絡繹不絶。亦未聞有何等窒礙。要知創辦之人。謀益鄉邦。負責綦重。如果行駛窒礙。一旦發生危險。則局外縱無責難。公司損失已鉅。切膚之害。豈不自知。使非規畫精詳。焉敢輕於嘗試。鈞署旣批准試辦於先。交部又核准發給執照於後。萬一駛行之後。果有妨礙公安之處。則公司甘受嚴重取締云云。一面邀約地方公會士紳。及黃程諸君到塲。剖明原委。解釋誤會。黃程兩君謂彼反對主要原因。在車價問題。爲衆請命。若長途汽車與人力車。苟併行不悖。則亦絶無異詞。地方公會諸君·則謂汽車公司。第一『須嚴格考求駕駛人才。』第二『不得駛行於所定路綫以外。』如能依此二者。又何反對之有。當經龐佘曁發起諸君。以其要求皆屬正當。均已一致承諾。盡歡而散則前此種種糾結之點旣得各方諒解。則試車之日要當不遠矣。此寗垣長途汽車公司之最近情形也。 
[新春之浙省築路消息天壤王郎]  
　　（一）餘武線改歸省道餘武汽車公司發起人顧乃斌等。前爲仿照杭餘汽車公司辦法起見。將該公司營業槪算書等。呈請省道局備案。改歸省道汽車公司一節。業誌前期本刋。茲悉該項營業槪算書等。已由周恭先局長親自察核完竣。於日昨批示如下。呈及附件均悉。准予轉呈。並候派員履勘。營業年限。條例規定甚明。據呈章程第五條。應查明杭餘章程第四條修正。（下略）又顧君因兼職孔多。跋涉杭餘。殊苦麻煩。特於日前商請西薦橋路杭餘汽車公司各董事。即將該公司籌備處附設其内。以利進行云。 
　　（二）江北岸市政計劃鄞縣公民林綬章等。爲改良江北岸市政起見。於日前致函江北岸工程局。略謂。吾甬爲通商口岸。江北乃交通樞紐。人烟稠密。商業繁盛。而市政幼稚。無可諱言除沿江外灘。道路較爲整齊外。其餘各街巷路石。非整碎不一。陰溝即窒塞不通。而以李家後門。迄引仙橋板橋左垜及財神殿一帶爲尤甚。此亟應撥欵興修者也。至若何家弄一帶。則每日午前飯攤麕集。腥穢雜陳。肩摩轂擊。交通幾阻。李家董家兩河嘴。遇岸即涸。稍雨即盈。水色碧赤。穢濁難聞。曷弗將該河兩嘴實行塡平。李家河嘴。塡至鐵路止。以建小菜塲。董家河嘴。則將馬瀾河全部塡平。以築馬路。經費一層。或加收碼頭捐。或加收店舖捐。或臨時募捐。如能獨自出資築此路者。即以出資人之姓名。以名馬路。而誌不忘。至小菜塲落成後。則自有相當之收入。可毋庸慮也（下略）云云。 
　　（三）杭餘路試帶郵包杭餘路汽車試帶郵包一節。業已迭誌本刋。茲覓錄其詳細條約原文如次。 
　　「子」杭餘汽車公司。自民國十二年十月十六日起。擔任運帶杭餘汽車路各地郵局之郵件。並以後新築汽車路沿途各郵局之郵件。「丑」每日汽車往來杭州餘杭間。應規定兩次運帶郵件。計上午往來各一次。下午往來各一次。杭餘汽車公司。允發給沿汽車路各郵局。（杭州東嶽留下閑林餘杭）汽車開行情刻表各一份。開行時刻。如有更改等時。汽車公司應負預先通知各郵局之責。「寅」汽車運帶郵件。照斤量取費。按斤計算。每斤合六百零四公分（即格蘭姆）。郵局允付往來杭餘路各局郵件運費。每斤大洋五釐。此項運費。每月五日付給。杭餘汽車杭州總公司。由公司出具收據爲憑。「卯」除因人力難施外。如因杭餘汽車公司辦事員役之過失。致郵件有損壞或遺失。杭餘汽車總公司。應遵照第十版郵政章程第二百十六條及第二百十九條負賠償之責。「辰」倘汽車駛至中途。忽遇汽機損壞。不能開至終點。或因天氣關係。或因修理車路。或其他關係。致須停駛數天時。汽車公司。允將汽車停駛緣由。通知浙江郵務管理局。并將停駛大約日數。一併通知。凡遇汽車忽然中途停止。其經管運帶郵件之員役。應立即將郵件送逹目的地。掣取正式詳細收條。不得有所遲延。并不得需索資費。如汽車員役。無故將郵件延遲。經郵務長察悉。函告公司。公司應將該經手員役懲儆。（巳）郵件應照常封裝。成袋或成套。每袋各繫票簽。加蓋火漆圖章。標明到逹局名及重量。（午）郵件交付汽車公司。應連同路單式兩紙。該路單由封發郵件人。將各該郵件之各項詳情。逐一登入。該單應由車站長或其代理人於接收郵件時。簽署姓名爲憑。該單除一份。用以計算按月運費。應存汽車公司外。其餘一份由汽車站長簽署姓名後。應由郵差收回交存原寄郵局。俾每月底寄呈浙江郵務管理局。用以核算運費。浙江郵務管理局。應發給汽車公司路單一種。所有在該汽車路上各郵局交付之郵件。應由站長或其代理人將其詳情。及汽車開駛日期及鐘點。逐一登入。該路單到逹目的地。即交於接收郵件差簽字。此項路單。應由汽車公司鄭重存留。以備查考。郵局交付郵件。應在汽車開駛規定時刻前十分鐘。交於汽車站長或其代理人騐收。至運到郵件。應俟汽車一到。即交郵差騐收。（未）汽車中存放郵件所佔地位。不得逾三尺見方。三尺高。（申）汽車公司應拒絶運帶中華郵政以外之郵件。並禁止私帶郵件。（酉）郵局巡員。因公赴該汽車路一帶出巡。得以無票乘車。惟須先以證書出示。（戍）如杭餘汽車路。有所展長時。應通知郵局。以便另立新合同。關於運費一節。應按照杭餘叚比例計算。（亥）此合同一式四紙。郵局執兩紙。汽車公司執兩紙。 
　　（四）發行築路劵先聲中華全國道路建設協會浙江分會。近因承築蘇浙省道。無費可着。特擬發行一種有奬股劵以底於成。其簡章聞共十六條。已於日前由該會起草。呈請督辦省長核示。結果如何。容後續誌。 
雜錄 
[我對於汽車業之新希望雨]  
　　吾國專營汽車業者。發軔於三四年前。至近年來已風起雲湧。大有可觀者矣。然此僅爲上海一埠而言。其他通行汽車之各埠。營　汽車公司或關於汽車事業者　殊鮮。此雖爲他埠汽車未若上海之多。故注意此業者亦復寥寥。然而内地資本家。不能明曉汽車現在之重要。及將來之必可發展。亦爲一大原因。吾嘗謂美國福特以營汽車業而致成世界首富。我人處此科學昌明之時。地大物博之邦。苟有人專注此業。竭力振作。又何不可爲福特第二耶。舜亦人也。余亦人也。古人之言。定不我欺。吾願國内實業家·資本家·自今年始。羣衆經營汽車事業。合力共作。先從通商大埠推廣入手。已有汽車者。更擴充之。未有者亦亟設法籌備。其他偏僻之區。一時不能通行汽車者。或創辦長途汽車以利交通。凡此種種。苟能次第進行。不數年來。行見各地風馳電掣。莫非汽車之踪跡。而人民亦享交通之便利矣。 
[春季爲汽車營業之好機會春愁]  
　　春回大地。萬木向榮。及時行樂。正人生得意時也。吾人於休沐之暇。閒步郊外。一滌胸襟。每覺萬分愉快。鄙意此時正汽車行發展營業之好機會也。其理由如下。（一）吾人因於城市。每以郊外爲樂。惟郊外路途較遠。來回不易。用汽車往返。費時甚省。（二）若徒步或乘馬車人力車而往。每覺憊乏。汽車輕軟適意。令人高興。（三）汽車上可載畫具照相架食物等。較别種車爲便。有上述三項理由。人必以乘汽車爲快。茲再貢營業方法如下。 
　　（一）規畫名勝名園與風景優美之處爲若干區。 
　　（一）每日規定行車往返時刻。務使游客盡興。星期六及星期日。再加開專車。 
　　（一）車上規定人數。每位僅費洋數角。 
　　（一）車上用專員導游。演述一切。略取酬資 
[修治道路條例施行細則十月十九日内務部公布]  
　　第一條全國道路之修治悉依修治道路條例及本細則施行之 
　　第二條修治道路所需材料就本地產品適宜用之 
　　第三條修治道路應將路綫詳細測勘分别舉辦次第並備具左列各項圖書報由内務部核定之 
　　第四條實測平面圖依左列各欵塡註 
　　一界址山川河渠湖沼市鎭鄉村鐵路橋梁墳墓及其他表示地形之重要物 
　　二計劃綫以紅色標識 
　　三地形綫在計劃綫左右高低六尺以上者 
　　四丁字樁 
　　五直綫長度及方向 
　　六曲綫長度及半徑 
　　第五條實測縱斷面圖依左列各欵塡註 
　　一界址山川河渠湖沼市鎭鄉村鐵路橋梁及其他表示地形之重要物 
　　二計畫咱綫中心地面高低及坡度 
　　三中心丁字樁及水平距離 
　　四挖高塡低部分之高低及長度 
　　五水平路綫及坡路綫之水平距離 
　　六橋梁溝渠及隧道之長及高 
　　七直綫之長及曲綫之長與半徑 
　　第六條每百尺計畫綫須繪一實測横斷面圖其高低相差過巨之處亦應分别繪製以供計算土方之用 
　　第七條橋梁應製平面測面之構造上必要之圖式並架設橋梁處之河川横斷圖詳記橋梁前後河川之形狀） 
　　第八條隧道溝渠等須製構造上必要之圖式 
　　第九條土方計算書須造具表示分别詳列横斷面號數及寛高距離平積立積等並附註計算法 
　　第十條工科計算書應造具表式塡註工料詳細價目及需欵總數 
　　第十一條工程計畫說明書應詳記左列事項 
　　一勘定路綫之重要理由 
　　二工費及運輸上比較之利益 
　　三說明橋梁隧道等之構造及撰定理由並詳具强力算法其水流方向最高水位所占面積及流量均應一併詳註 
　　第十二條道路所鋪之料在中部者須五寸以上兩旁得减至三寸 
　　第十三條路面作弧形式由中部向兩旁傾斜其斜度應視築路材料適宜用之 
　　第十四條道路兩旁應置洩水明溝底寛至少須二尺以上面寛與深因地勢酌定之 
　　第十五條道路中部應高出最高水面一尺以上 
　　第十六條道路通長綫度至急不得過三十分之一如山道過峻時酌量變通或改綫繞越 
　　第十七條道路之曲線半徑最小不得在九十尺以内但因地勢之必要得縮至六十尺 
　　第十八條道路如已設半徑六十尺之曲線不得再設四分之一之坡度 
　　第十九條道路背向曲線其半徑如在百二尺以下不得互相直接須於兩直線間置一直線至少以四十尺爲度 
　　第二十條道路挖高塡低之處其斜面應培植草皮及其他保護方法以防損壞 
　　第二十一條挖高處之斜面坡度就地質適宜定之 
　　第二十二條塡低處之斜面坡度以一分五爲度 
　　第二十三條挖高塡低之斜面如係砂土應减少坡度或另造石基 
　　第二十四條架設橋梁因工程過巨一時未易施工時應暫設浮橋或渡船通過之 
　　第二十五條横過道路之小溝渠及路傍岡坡蓄水處應各設涵洞以宣洩之 
　　第二十六條隧道寛度應在二十尺以上洩水溝寛度不在其内 
　　第二十七條隧道内之路線得酌定適宜坡度仍由中部向兩端傾斜以期積水流通 
　　第二十八條隧道昏暗者須燃返照燈以防危險 
　　第二十九條道路兩旁應栽種樹株與路線平行 
　　第三十條栽種樹株應距明溝二尺以上 
　　第三十一條道路修成後應由該管地方行政長官或自治機關派定員役時常保護整理 
　　第三十二條各路岔道及相距十里間之段落應竪立石質標識 
　　第三十三條路面陷凹之處均須新料補築與原路高低一致 
　　第三十四條修繕道路應於雨後或路面潮濕時行之如久睛亢燥則須先潑水而後施工 
　　第三十五條道路之修繕保存規則得由各該管地方最高行政長官釐定分别咨由内務部核定之 
　　第三十六條國道經費由國庫支出省道經費由各省區分别擔任國庫酌量補助之其國庫支出之經費由内務部分年核定列入預算 
　　第三十七條縣道里道之經費由地方自治團體籌給之 
　　第三十八條紳民有自行籌資建設道路橋梁者由内務部分别核奬 
　　第三十九條京兆及各省區所屬之道路無論官辦民修應於每届年終分别造具表册彚報内務部考核 
　　（第四十條本細則自公布日施行 
 
