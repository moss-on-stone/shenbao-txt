# 1922 - 63 - 4917616

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[政策不行（冷）]  
　　張弧以政策不行而去董康今亦以政策不行而辭然張弧之政策不行誠政策之不行也發行公債而衆不贊成則公債即不能發行故曰誠政策之不行也若董康者身爲法部之長且又爲查債委員之長職權所在旣不必更請命於人執法以臨復無所謂不行之策故云政策不行者非不能行也或不欲行耳 
董康之欲澈究債務也其事固難牽涉者廣掣肘必多然正惟其難故人之屬望於董康也切即使以限於權力之故不能一一盡法以懲然苟能據所得以公布於國亦足以使貪黷者稍有顧忌也豈如是政策而尙復不能行耶 
[命令]  
　　三月十日大總統令外交總長顔惠慶呈請　命陶思澄兼烟台交涉員應照准此令 
又令内務總長高凌　呈准江蘇省長王瑚咨請任命李明遠爲蘇州警察廳廳長應照准此令 
[國内專電]  
　　北京電查債案已成虎頭蛇尾形勢（一）董康因公府不批呈文代揆不肯署令擬辭去法長院長會長表示政策不行而去（二）去年潘任所借各欵計五個月中共借五千萬大都不交現欵當時享用者不限於政界及銀行家追起根來監獄中尙容不下予斷定此回查債决不澈底（十一日下午三鐘） 
北京電董康調查財部借據弊竇總長自李思浩至周自齊潘復張弧庫藏司長自張訓欽至陳威沈鴻昭均在拿問之列（十一日下午六鐘） 
北京電楊增新電府院司法部爲協餉庫劵二十七萬將蔚豐總理鈕傳善·前財政部長潘復·交檢察廳起訴（十一日下午六鐘） 
北京電張作霖亦贊成澈底查辦歷來財政舞弊人員（十一日下午六鐘） 
北京電吳佩孚電董康包文正復生欽佩無量請貫澈到底一清積弊（十一日下午六鐘） 
北京電財部撥九六債三十萬到院張名振擬變賣發薪三個月巿上無敢承購（十一日下午八鐘） 
北京電曹銳由奉灰（十）（日）電府兩見張使鮑閣非無磋商餘地府覆切實商定早日來京（十一日下午三鐘） 
北京電交系在津决議退出政府陳垣辭職張名振亦辦交代梁擬一月續假呈文將撤回改短期限（十一日下午三鐘） 
北京電警廳函院部各區警餉累月不發警食不支紛紛自行告退一面飭區長勸諭請速撥欵 
北京電交行整理處查覆董事梁士詒並無虧空行欵及經手借欵請查照（十一日下午三鐘） 
北京電財部分函公私各機關法退庚子賠欵及關稅加增指作敎育基金成分現在尙未實行無從確定俟實行後再會商籌撥 
北京電烟臺交易所專以老頭票買賣雙空部令魯長官取締 
北京電曹錕電部催二十三四師及十二三四五混旅雜費務交邱王崑携保（十一日下午三鐘） 
北京電部電張作霖清史館費已先發鹽餘公債十五萬（十一日下午三鐘）北京電外部照會法使北京銀行公會代兌中法實業銀行鈔票不能援普通債權一律辦理 
北京電平政院函財部請發鹽債四十萬備抵積欠經費財部覆礙難照辦（十一日下午三鐘） 
北京電滬紳反對浚浦局改組港務局理由係請將浚浦局先行結束另案組織港務局以明權取免洋員憑藉浚浦局傳統的關係把持（十一日下午三鐘） 
北京電閣決揚子江水道技術委員會費由關餘撥贛實業廳調高蔭昌贛南道調鄒日煃奉高檢長以趙梯鞶署甘實業廳簡洪延祺北京電新楊電哥老會匪首王炳炎吳雲兩人嘗羽衆多發布傳單約期舉事已由喀什提督馬福興拿獲立予槍斃（十一日下午六鐘） 
北京電昨申刻遠東代表見外長申辯阿省蹂躪華僑責任允賠償損失（十一日下午三鐘） 
北京電揚子碼頭交涉日領事請緩執行候交涉結東外部函詢交部意見（十一日下午八鐘） 
北京電川總司令電交部貴電成都劉督軍查劉存厚早下野現住寗羗川省並無督軍亦無吳劉兩代表駐京（十一日下午八鐘） 
北京電院昨函交部齊督電催交通附稅迅予實行又江蘇水災籌賑處函同前情希查照辦理但湖南郵務洋員抄送粤政府訓令一件係停止附加賑捐（十一日下午三鐘）天津電張弧宣言電車借欵係政府範圍與己無關 
天津電張敬堯由津滙鉅欵在奉造住宅有久居意 
天津電日界改所得稅爲稽征稅率綦重由商民公呈交涉使向日領交涉（以上十一日下午十一鐘） 
漢口電蕭灰（十）（日）晚因事躭擱擬眞（十）（一）晨八時成行刻又未果聞仍擬文（十）（二）午後乘車到羊樓司與十三混旅長董政國相晤卽赴岳 
漢口電蕭電吳主張岳防暫維現狀如南軍入湘直軍再行入長吳覆電報可蕭因電張福來暫緩前進 
漢口電聞張福來在岳開軍事會議商前線布防問題驻岳直魯鄂豫各旅團長均列席刻將各軍大隊集中汨羅以北黄沙街桃林寺張部二十四師已過汨羅準備前進岳以上防綫亦極嚴密鄂軍四旅長劉佐龍派副官張祚齡來省領大批槍械運回新牆 
漢口電漢商會灰日推蔡輔卿等六人謁蕭劉請取銷估本徵稅案蕭劉允交財廳核議 
漢口電余日章繼長武高已發表該校敎職員及學生均函電促駕武漢兩商會灰亦電滬促余回鄂報告華會情形（以上十一日下午八鐘） 
香港電非常國會昨電英兩院求注意沙田槍斃華工案 
香港電港政府巳取消米麵煤出口禁令 
香港電暹邏安南米行電政商界請維持米商罷業事 
香港電海員總會因會員圍法院要求釋陳炳生昨發布告謂陳案省長自有解决同人不得擾亂法庭如有法外行動本總會不負責（以上十一日下午六鐘） 
特約路透電 
[美參議員掊擊太平洋公約]  
　　十日華盛頓電參議員羅炳生今日在參議院發掊擊太平洋公約之演說謂赞成派一面旣稱此約爲近世有益於世界和平之最大成績一面又稱簽約國僅有會商之義務此言實自相矛盾此約第二條與國際聯盟條例第十條意旨相同且明明係於必須抵拒侵略時可用武力之盟約又謂此約將使美國對於日本對俄對華之行爲守消極之態度設俄國欲將日人逐出西比利亞而美國竟爲此約所束縛即不予日本以軍事上之援助亦須予以精神上之贊助則實爲美國之辱羅氏又問恩德華與洛志此約之由來恩德華答稱英國不願取銷英日盟約必有他約以代之而後可洛志亦答稱此約經多人擬稿由美代表修改之羅氏稱此約文字當係貝爾福所擬而由德川繕就云 
[美國不參加日諾瓦會議]  
　　九日倫敦電泰晤士報以美國不參加日諾瓦會議爲然謂英政府縱以爲異然他人則以爲無足怪又謂首相喬治現將赴日諾瓦以奬勵過激黨之政治與腐敗十日華盛頓電某高級官員昨稱美國之不允參與日諾瓦會議可視爲催行實在計畫以恢復歐洲經濟之第一步驟而不可視爲美國不問歐洲嚴重問題之證 
十日紐約電紐約時報贊成美國不參與日諾瓦會議之决議 
[協約國討論國際財政]  
　　十日巴黎電協約國財政大員現正集會於巴黎討論國際財政與幣制問題以作日諾瓦經濟會議之籌備刻已開議國際大借欵事以期活動德國之欠欵而穩定匯兌 
十一日巴黎電協約國財政大臣現聚集巴黎者已接美政府通牒要求令德國先將來因倫美軍所用去之美金二萬四千一百萬元付清後再繳付賠欵 
 
 

Page 5

 
 
   
 
 

Page 6

 
 
特約路透電二 
[南非罷工者之劇戰]  
　　十日約翰萊斯堡電罷工者復以來福槍轟擊斐人死傷數名且樹紅旗於巿政廳 
十日約翰萊斯堡電皮諾尼及朗特遠東隅戰鬭頗烈雙方各互多人飛機以機關槍參與戰事 
十日約翰萊斯堡電此間有罷工人與警察衝突罷工人死一名傷十三名警察亦傷四名 
十日翰萊斯堡電罷工者今日攻擊白拉克班礦殺死衞礦之特别警士七名擒獲礦局長及特别警士兩名押至凡爾特槍斃之紐綸斯鄉間之罷工者擒獲警察七十二名揚言如當道希圖奪回則將槍斃之警察已奪回巿政廳 
十日約翰萊斯堡電戒嚴令發表時皮諾尼泉與白拉克班及朗特之遠東全部均有罷工人與警察交鬨案十日開浦唐電南斐首相斯末資將軍在議會宣稱南斐將遭歷史上極嚴重之時局將軍頗稱讚斐人之行爲惟謂白人於近今事變不足自豪將軍懇請有勢力之人設法使斐人脫離爭端最後危險之時代 
十一日泊里土里亞電朗特已宣布戒嚴令 
十日約翰萊斯堡電司法大臣防務大臣均發表文告否認朗特斐人行將起事之說謂斐人不欲釀亂全境可保無虞當道現正儘速招募軍隊且有人組織公民保護聯合會辦理鎭中各務 
[英國機匠停工]  
　　十一日倫敦電機匠談判决裂昨日工作停止聞僱主要求機匠聯合會代表必先承認僱主有權施行管理上職務之根本原則然後僱主方可收回停工通告聯合會不允造船業雙方代表會商三小時後卒决定至十四日再議 
[英政府繳付英波油公司股欵]  
　　十日倫敦電今日希爾敦楊志氏在下字提議撥欵九十五萬鎊以付政府所執英波油公司百萬尋常股票每股應續繳十九先令之欵謂政府前僅付過每股一先令公司發行股票成績雖佳然資本尙須雄厚俾可使展更有利益之事業政府尙握該公司之全權而股欵未全繳頗妨礙公司之借債信用此議以一百九十二票對二十二票通過之 
[法議院討論夏期鐘點]  
　　十日巴黎電昨日衆院討論夏季時間議案城鄉議員爭辯之烈爲前所未有議員大多數反對施行夏季時間後由政府提出修正案本年仍行此制惟各州地方官得斟酌當地情形另訂辦法該議案始克通過 
[英太子游程]  
　　十日拉華爾平狄電皇太子現在此暫留兩日由總司令招待太子以數日時間分赴各軍區檢閱軍隊贈給奬章然後出印度境由台拉敦乘火車行四日後星期五日可抵加拉基由此登輪赴哥倫波盤桓四日後將往游康地 
[菲島之獨立運動]  
　　十一日馬尼剌電亞圭拉爾杜氏宣稱渠將於四月最後一星期率委員團赴美運動獨立同行者有奎松氏及哇斯米拉氏按此爲亞圭拉爾杜氏第一次赴美 
[各國近事記]  
　　十一日阿麥台巴德電甘地氏現已被捕當道控以叛逆 
十日拉賀電著名鼓吹家巴特萊氏前被判十八個月監禁旋交保出獄後復被拘捕今被判監禁兩年 
十日巴黎電裴爾台洛氏爲中法實業銀行事被控一案駐意比兩國之法大使均在查辦員之列 
十日紐約電華特白里時計公司將以美金一百七十五萬元購買鷹格索爾公司之産業現惟候法庭核准 
十日倫敦電華特大佐懇請勞伊特公司之職員輸助英金二萬鎊充俄國賑捐 
十日巴黎電駐英巴西大使加瑪氏已被任爲國際聯盟會會員以代肯哈氏因肯哈氏有病之故 
十日巴黎電維爾森上將已告退英國陸軍參謀大臣之職法政府命福煦上將贈以食案之飾品一副 
十日巴黎電法總理普恩賚氏今晨接見新任意大使斯福柴伯爵伯爵仍照常例呈遞國書 
十日華盛頓電哈定總統偕其夫人及官員一小隊赴佛洛里達游憩一星期 
十日東京電加藤男爵及埴原氏今晚由美抵此加藤男爵對各報代表宣稱華會大有助於和平實無疑義九日倫敦電顧維鈞博士已由華盛頓抵此 
十一日香港電駐京美使舒爾滿博士今日由馬尼剌抵此 
[香港公報發表罷工時之經過]  
　　十一日香港電公報稱現因香港等處有關於海員罷工解决事之種種謠言故决議發表政府所經過之談判情形其中所載無未電傳之重要事 
十一日香港電有人質問港政府（一）港政府曾否接帝國政府諭須解决海員罷工問題之訓令（二）解决條件是否因港政府以壓力施諸船東而成政府答稱（一）未接帝國政府任何訓令（二）政府對於罷工問題之商業事項始終嚴守中立不過從中調處期得解决政府所努力者惟在保全治安秩序及維持糧食供給及必要之事務耳 
[北京政局近狀]  
　　十日北京電政局雖無重大發展而一般人士甚注意明日張作霖生辰奉天之會議曹銳今日赴奉足證此次討論甚關重要聞直系已贊成任鮑貴卿爲總理惟張作霖對於此舉殊形冷淡 
[公電]  
　　吳佩孚通電各報館均鑒自内閣問題發生以來謠諑朋興人心懍懼報紙所載一說奉直兩方將以兵戎相見者甚至虚搆事實淆亂聽聞巿虎杯蛇啓庸人之自擾於社會秩序地方治安關係甚鉅用將此次内閣問題之界限擇要布陳以闢言而安衆心分說如下（一）梁氏組閣與梁氏之外交政策截然兩事元首提出梁氏後張曹兩巡閱使均贊成之原冀其刷新政治速謀統一詎料反包藏禍心一意媚外佩孚反對梁氏乃反對其舉國共憤之媚外政策非反對其組閣此根本上不能牽涉他方者也（二）佩孚服從曹巡閱使爲國人所共知對於張使抱同一之觀念旣服從矣其不能反對也明甚（三）共和國家内閣失政國會得而彈劾之人民得而攻擊之梁氏旣出此違反全國民意之舉即使佩孚退處齊民亦當大聲疾呼與國一致聲討倘疑爲别有用意則試問各省人民之奔走呼號者皆爲有用意耶此不能以佩孚之反對梁氏疑爲奉直間别有問題者也（四）更以國家大勢言之丙辰以降南北乖離國家元氣斵喪殆盡中國之所以不即肇分崩者賴有張曹兩使之坐鎭東北長江各督之支柱東南得以維持危局耳昔平勃交歡以安劉廉藺共濟以存趙史册佈爲美談後世稱其讓德今内憂外患十倍於昔共起扶危猶虞不濟譬人之身奉直元氣也内閣股肱也股肱有疾方欲進藥石以救之詎有自戕元氣之理（五）卽不言勢而言情張曹兩使以袍澤之舊誼結秦晉之新姻遇事和衷夙無芥蒂即雙方將領有曾隸張使部下而現隸曹使者亦有曾隷曹使部下而現隸張使者故表面雖有奉直之名内容實無畛域懸見以上各節均足以證明謠言之不足信稍有智識之人當悉爲挑撥者另有作用我奉直當局亦何至爲其所愚耶用特掬誠相示惟海内察之吳佩孚蒸印 
四川劉湘通電各報館均鑒頃覆趙總司令一電文曰急長沙趙總司令鑒感電誦悉欽佩莫名膠濟鐵路贖回自辦自係不二良圖惟借欵無異飮鴆之謀借日欵尤爲自殺之策北廷不顧立國之大計徒延殘喘於一時我公爲賣國媚外義正辭嚴足寒㚥膽此路北廷近雖下令歸爲民有前途究不可知比年以來日言救國而國愈陷於危亡日言護法而法益等於無效軍閥已成末路名義未可久假如使好惡根乎人心法制成於羣衆何至南北有分裂之禍上下無安息之時辛亥以還覆轍可數蓋對内莫大於公對外莫要於和公則國民無不達之情隱梟雄卽少有利用之資和則全國皆國命之後援列强亦必戢併吞之意頻年北廷莫不以統一號召而議終不成私之過也外交當軸莫不以勝利自詡而動輒得咎逆之過也私則拒人千里痛癢不關此是彼非何以集衆擎而易舉逆則上下睽膈好人之所惡惡人之所好曷能救衆志以成城我公所謂必使國家建築於民意之上實爲名論不磨匡時至計况世紀新潮專重羣衆心理苟舍民意安可僥倖以圖存我湘蜀兩省實行自治卽以敦崇民本奠固邦基冀國憲因此促成國土由茲統一如俟北廷省悟遇事推誠内悔罪於天良外合軌於民治舉國上下戮力同心雖在艱窘亦有可爲矧此次贖路三千萬先各省集醵已二千萬豈能難我廣土衆民之中國乎神㚥不鋤國無寗日義聲共仗無任　　劉湘叩魚特達劉湘叩魚印 
國外要聞 
[謝米諾夫之統一全俄談]  
　　將由日赴巴黎 
星報云據日本廣知報稱俄羅斯皇后號輪船停泊日本時該報訪員曾往訪謝米諾夫謝氏現擬赴巴黎希望全俄委員會於其統一西伯利亞之計劃予以助力謝氏自西伯利亞政變失敗及逐出天津上海租界後即用一假名今居船中仍用假名謝氏稱日本軍隊之久駐西伯利亞足爲該地各方面發展之阻碍今西伯利亞全境之農民對於其春間全俄革命重行統一全國於民主政府下之計劃皆一致願爲其後盾謝氏謂西伯利亞之人民急需一聯邦政府已舉余爲軍事上領袖余今已携帶各公團致余之决議及文件等送交巴黎全俄委員會此項公團余信其可以代表西伯利亞全體人民余料海參崴政府不能維持至春間赤塔政府亦然今唯一救濟之方法卽由西伯利亞全體人民建設聯邦政府以伊爾庫次克爲首都與余接洽之各公團其意見正與余計劃相同卽建設一聯邦制度之全西伯利亞民主政府以外國资本謀國家之發展是也謝氏未能在天津及上海美總領事署領得護照後乃設法由美國務院發出一特别護照聞其抵美後將先至華盛頓一行然後赴歐云 
[蘇俄抗議日諾瓦會議改期]  
　　華俄社三月九日莫斯科電云國民外交委員會齊翟林昨致意大利外交總長一電同時又將此電拍致英國外交部其原文云俄羅斯政府自接受請書允許參與日諾瓦會議即選定蘇維埃政府最能負責之代表組織全權代表團其中數人係在遠處放棄重要職守馳道而來犧牲一切作種種必需之預備不意正當俄代表團忙於出發迋際忽聞大會又將延期大會之新日期亦已規定矣夫此次會議之召集係根據歐洲各國全權機關最高會議之决議意大利一國之内閣問題斷不足以影響且日諾瓦會議之責任在解决歐洲經濟組織改造問題非常急迫開恩斯之决議斷不能因一國政府中個人之變動而放棄協約各國對於所負責任動輒因一時之憤怒而漠視之尤爲非當此項政策加於國際會議鄭重負責堂决議徒引笑柄而招輕侮俄政府於陳述以上事件之餘希望協約各國於改變會期之際當使各國政府加以鄭重考慮而得一確定負責之决議并宜選定集會地點雖不必在俄羅斯然當在一政局平穩之國俄政府今謹提議三月二十三日爲此次大會正式開幕之期 
國内要聞 
[檢舉中之財政部舞弊案]  
　　財政界風潮已成日來各方面最注意之事張弧辭呈上後吳佩孚又來一電再請將張氏交付法庭據昨夕消息張弧辭職一節公府方面决予照准已由秘書廳擬就令稿准備印發但其繼任問題因有董康之大參案咸恐率入漩渦無人敢於嘗試連日外間喧傳之高凌　亦已遜謝不敏昨日閣議散後顔氏進府謁見東海對於此事曾經長時間之協商結果聞已决定以鹽署長鍾世銘暫行兼代 
至關於財部之大參案現仍在積極進行之中據聞董授經有硬幹到底之决心尤以償還短債委員會各委員之主張爲强硬本星期二（七日）董氏晉府謁見東海時東海首詢董氏究有何目的而必提出此參案董氏答以近年綱紀廢弛已達極點財政當局之舞弊營私幾爲公然之秘密玩視法律莫甚於此苟不整飭一番將來愈不堪問且自身爲償還短債委員長又爲司法長官亦應盡此責任始不負元首之委託國民之期望云云東海當謂此案牽涉太多當此政避杌隉似宜審愼董正色曰此非康個人意見係償還内外短債委員會全體之意見且檢察廳又主張行使職權非至水落石出不能罷休東海即曰如此做去甚好但老弟豈非欲興大獄耶董仍固執澈究不歡而散東海不得已即將董氏原呈批交國務院核辦現院中仍未有具體進行顔氏亦未有若何表示惟檢察廳方面則已决計行使職權現正在積極偵　搜集證據俟略有頭緒即正式提起公訴以使澈底究辦惟當事者之張弧旣辭職離京而財部自次長以下各司長亦不敢到部欲偵查搜集想非易事且聞張弧仍積極設法彌縫將來有無和緩之望固難逆料不過董康與檢察廳兩方面殆均巳至無可疏通之餘地將來即不能硬辦到底諒亦必有相當結果惟因不贊成澈究者大有人在故其結果尙未能預料據某要人言此案已至此等地步勢亦不克中止但其結局亦必不能如一般人之期望則可斷言者不過事已至此預料將來即不能逮捕各關係者到案亦必有一次通緝令發下耳 
[閣潮仍在混沌中]  
　　鮑貴卿之組閣本爲内定具體之辦法現在四周形勢雖尙混沌但仍爲贊成多而無反對之聲故公府方面一面電令鮑氏於奉張生辰宴會後（十日）即行回京一面以閣事不可久懸擬先將鮑氏繼任命令發表再作疏通而財長一席則王克敏與汪士元兩人均有繼任之望以上辦法雖已决定但奉天方面確不肯表示態度前夕中美通信社美人某君特電奉張詢以内閣問題張氏復以一電云「來電敬悉組閣一事本是大總統特權非本使所能干預况政治問題尤非本使所願干涉對於中央閣務本使不贊一詞也專此奉覆張作霖庚印」該社此種電詢辦法本屬外行張之答覆當然說官話然此次張氏却是確未表示態度據昨夕消息鮑氏赴奉後並未以所擬閣員名單與奉張磋商二人晤談時鮑只以疏通爲已任暫將組閣之話不提而奉張部下如孫烈臣吳俊陞張景惠汲金純張作相喬賡雲王永江等雖亦略有討論閣事但因意見不甚一致故尙無具體之决定日來東海方面亦與直隷频商疏通之法直省長曹銳乘奉張誕辰各要人未散之際業於前日帶同隨員衞兵專車赴奉聞曹氏此行專爲接洽内閣問題與張覿面爲具體之磋商其成效如何雖不可知然政局或可因此告一段落則在一般意料中也 
又據奉天消息云本月十日爲奉張生辰此間例有祝宴於是各方代表繹絡而來鮑貴卿氏亦適说此時戾止外傳爲商洽組閣而來然在奉天觀之則不過與普通祝壽代表同樣看待而巳鮑氏到此以後曾與張氏晤面聞除詳述東海對張厚意及想望時局和平之弘願而外並未言及内閣問題而張氏自東海發表有日通電而後曾屢對人言中央内閣之事爲大總統職權疆吏不應干涉故自身今後對於閣務絶口不談總統之電亦不妨暫勿作覆即與其部下孫烈臣張作相吳俊陞張景惠等所言亦不外此意旨然則内閣問題無論各方對張如何接洽欲其再有積極之主張恐甚難耳惟前次葉恭綽之來奉亦屬不得要領而去謂爲非維持梁氏再行登臺不可則又非是總之張氏對内閣問題心中不快固不待言故欲望其旬日之間即再出口贊成另易一人在面子上似乎不對然即料其將反對鮑貴卿亦未必也伍朝樞之來奉當然南方因聞奉直不睦而欲利用張氏以遂其擴張勢力之奢望者所携條件一爲對於直軍之計畫一爲對於中樞之問題然張之宗旨與南方颇難接近且張之爲人乃最不願受人利用者故伍之所陳述張皆以謹謝不後却之蓋未得要領也惟奉張部下亦有數派伍之活動當然不僅對於張氏一人特其成績如何尙無具體足紀耳 
[膠濟路接防問題巳解决]  
　　日本亦定四月一日起開始撤兵 
魯督田中玉前此曾主張護路警察由本省選派反對中央派遣之議現經政府特電解釋謂該路路警經費悉由中央支出决不增重魯省之負擔故田氏已取消前項主張現京師警察廳已在趕速編制除保安隊三百人外其他各區合選二百五十人總計五百五十人統帶人選尙未完全决定或將由錢錫霖少將統率其地位約與總監等督察長一職將以金某擔任 
東方通訊社十一日東京電云日本政府關於山東鐵路沿線撤兵問題曾經屢次聲明通告一俟中國方面接替凖備手續完備無論何時可以實行撤兵即日本之輿論亦希望早日撤兵此次日政府經閣議之結果决定從四月一日起着手撤退該鐵路沿線之日軍預定至五月四日爲止完全撤退告畢巳發訓電與小幡公使命其通告中國政府又同日東京電云日本政府爲凖備實施山東協定起見擬在外務省内設置山東委員會目下就於各種關係正在從事審議秋山青島民政長官·引田青島守備參謀長等數次參預會議之後已將青島及膠州灣租借地守備兵撤退之方法次序等决定一俟閣議議决後卽將次第着手實行先擬撤退鐵路沿線之駐屯守備軍隊（包含憲兵）蓋根據山東協定將該鐵路分爲數段落待中國巡警隊或軍隊之配置而後逐步撤退也惟此等撤退之兵不能當日卽附船回國故必須在青島住宿一宵因青島並無收容此等兵員之設備故擬從四月上旬起先撤退青島守備隊一半以便讓出空營舍供撤退兵暫駐之需以後撤退兵卽以次收容於該營舍至五月四日爲止乃全部撤退完畢 
[魯人歡迎王正廷]  
　　王正廷就職問題迄未正式表示魯省各團體日昨來電歡迎其團體多爲山東較有實力者原電如下（一）儒堂先生台鑒魯案關係至爲重要側聞政府特派先生督辦善後凡我國民均慶得人魯人尤爲忭舞務希台端早日蒞東督理一切以解衆望母任盼禱山東省敎育會·山東省農會·濟南總商會·濟南省埠商會·濟南銀行公會同叩（另有致府院電略稱魯案關係至爲重要側聞特派王正廷督辦善後凡我國民莫不慶幸惟日人刻正百方作僞希圖交還時攘取利益若不及早接收恐遷延日久枝節横生懇乞即令該督辦早日視事以利進行）（二）北京王儒堂先生鈞鑒茲聞政令發表先生來魯督辦善後逖聽之下無任歡迎懇速駕臨籌學辦法以救危急是所切禱山東學生聯合總會（五）北京王儒堂先生鑒魯案善後極關重要我公榮任督辦羣流景仰異口同聲接收在即務祈早日蒞東擘畫一切曷勝翹盼山東平民政治地方會虞又聞田中玉亦有一電歡迎王氏其電文云魯案緒繁責鉅故土歸來載之盟府而桑榆救濟端仗賢能自太會簽約後中玉喁喁北望亟盼得一望協朝野名隆中外者擔任接收管理事項庶幾右携左提勝任愉快外答友邦期望之篤内酬國人督促之殷先生擅天下才富責任心匹夫繫興亡之責斯人爲蒼生而出命令甫頒舉國稱慶豈惟魯人得所憑依中玉以迂庸之質守茲多艱之邦疐後跋前日愈竭蹶今獲執鞭以隨大君子後承敎方長感喜曷極尙盼早發襜帷俾紓積忱東來有日尙乞惠我佳音臨風額首不盡心馳田中玉支 
[京兆自治會之魯案善後意見]  
　　京兆自治研究會代表白成羣等對於魯案善後問題昨曾擬定意見書一則提交北京各團體外交聯合會以備該會討論魯案善後問題之參考原文如下（甲）質問政府（一）青島海關收回對從前撥收入二成歸巿政廳一層是否取消（二）海關稅務司是否須用國人充任之協定（三）青島一帶軍備建築是否無償歸還中國抑須酌給價値若干（四）中國以後對膠澳是否有設置武裝之自由（五）開放膠澳爲商埠其地域之限制如何（六）膠澳外人合法公道所得之權利固應尊重其不合法所得之權利應如何處置（七）國際资本團旣非新銀行團（二月十日外交總長接見本會代表時解釋）不過空泛之假名則將來中政府或内國銀行團有建築之能力是否不受前項之拘束所謂國際資本團是否除外中國銀行團而言（八）膠濟路沿線各處日軍建築之營房堡壘等是否無償歸還中國（九）除商埠外日人在山東各處違背條約經營之工商各業居住建築應如何取締（十）青島至佐世保海電借用青滬青芝線一部之管理上陸營業方法如何規定（十一）淄川坊子金嶺鎭三礦收交中國特許之公司經營所指日人資本不得過中國資本之半之日本資本是否專指日本侵佔後續加之資本而言從前德人已投資本中國收回所投之資是否一律認爲中國資本自日本侵佔後至民國十一年一月三十一日中日代表解决時屢年所獲之盈利如何處分（十二）鹽田收回之價値如何估計屢年日人所獲盈利是否可抵銷原價（原投之資本之一部份收回後經營之計畫如何每年供給日本鹽量以若干限度爲凖（十三）中日任命委員會議之權限地點政府曾否决定（十四）膠濟路中國從前已投之資本如何處分屢年應得之盈利曾否照數撥付贖路價格如何計籌（十五）青島巿政廳組織之計畫如何（十六）日德戰時及日人違犯中立時華人所受之損失曾否要求賠償（十七）中國對德宣戰之賠償德國曾否照付（十八）日本侵佔後港灣及鐵路之各項没收如何計籌處分（十九）贖路之 
 
 

Page 7

 
 
國庫劵有無利息（乙）建議政府（一）海關旣收回爲中國海關之一部所有用人行政一依各關通例對於日人與海關交涉雖得用日語但來往公文不得用日文（二）膠澳軍備之建築屬於德人者依公有財産之處分無償交回中國（三）除巿政範圍之事務歸巿政機關辦理外其他經營建築中國有完全之自由（四）商埠之地域以德人的租借地域爲限（五）膠澳外人不合條約之經營一律取締之（六）國際資本團旣非新銀團又爲假定之空泛名詞則中政府及國内銀行團仍有經營高徐順濟兩路之自由權將來無論何項新國際資本團成立中國銀行團有加入之權（七）膠濟路沿線之日軍營房堡壘係戰時違犯中立之建築非德人固有護路之建築故不得視爲鐵路附屬物應無償交還中國（八）除商埠外日人在山東各處違背條約經營之工商各業居住應一律取消（九）青島佐世保海線認爲日本國家所有依據華會議决各國在華郵電辦法只得收受官電不得經營商業屬於青佐線上陸之機關劃歸日人管理不與中國青滬青魯綫機關同在一處佔用中國青滬青魯線之部分如有損失時修理費歸日本負擔（十）中日委員協商意見各報告於政府再行决定如意見有紛爭由第三國專門家評論再由兩政府决定之（十一）巿政廳之組織範圍以巿政爲限其議事執行各部份外國委員不得超過中國委員之半外國委員之分配由各外國互相協議之（十二）招商承辦之電燈屠宰塲洗濯塲以中國資本商人爲限（十三）日德戰爭及日本違反中立華人所受之損失應向日本要求賠償（十四）外人團體雖得參預公益設施之經營其權限資本不得超過中國之半（十五）鹽田及其他建築之估價以現存者爲限（十六）贖路價値應照下計算全路財産實價日本修理費除去近年使用减損之價格并除去日本侵佔後累年日本應分之盈利（丙）國民要求（一）中國委員中加入國民委員一人（二）村注日德戰爭及違犯中立之損失賠償不得作别用劃抵贖路之一部分（三）淄川坊子金嶺鎭及膠濟路中國股分應得之歷年盈餘照數撥付不作别用劃抵贖路價之一部份（四）中德宣戰之賠償從速要求撥付爲經營公有物鹽田之用（五）膠濟路收回後歷年之餘利應另存儲不得支挪以備五年後償付國庫劵之用（六）膠濟路組織籌畫贖路委員會三分二由國民推舉三分一由政府聘用（七）不得增加附稅爲贖路之用（八）發表魯案來往文電（九）日本侵佔時港灣鐵路之各項稅收清理後劃抵贖路價之之一部（丁）國民進行（一）鹽田屠宰塲電燈洗衣塲之招商經營從速設備（二）籌畫經營公益設施從速組織公團財團（三）贖路欵存儲銀行生息不得移作他用 
[統一會鬧薪風潮愈烈]  
　　又是一件查賬案 
統一會鬧薪風潮迄未解决日昨該會查賬委員周予覺林超然潘鼎新等復在某宅集議對待屈王侵吞公欵辦法對於會計科長王琦所登報聲明之各項支出數目發現不實不盡之弊竇多種擬即通告全體職員逐日輪流派員前往王琦私宅坐索如王琦不見則羣往僑務局王琦現任該局庶務科長）要求算賬一面呈請府院撤辦並實行向法庭起訴昨已將呈文遞府茲錄原文如下呈爲支出含混公請派員查辦事竊查國家財政取自人民動用絲毫不容含混財政公開所以杜侵蝕昭公信也統一委員會開支經費諸多含混坐辦屈映光會計科長王琦負責任僅將本年一月以後所領四萬四千四百元一項言之其中疑點甚多他可想知謹條舉如下（一）本年三月三日在統一會開全體大會討論經費開支事項請坐辦屈映光會計科長王琦到會屈映光借故不到僅王琦列席經衆質問語多支吾衆請查賬王初堅執不允繼答以無坐辦命令復答云向坐辦請示终則云無論坐辦允否爲自身清白計情願將賬目公開經王琦當衆簽字限兩日内答覆及三月六日開會王琦與屈映光相率避匿似此有意詐欺卽屬顯有情弊此應查辦者一（二）一月二十七爲售曆年關領到二萬四千四百元之欵屈映光先運此欵於羊肉胡同私宅截留至數千元之多三月三日開會經衆質問王飾詞答覆始云並無其事繼云此爲秘密費終云係付某某旅費究其數目始云二千元繼云千五百元終云一千元似此反覆錯綜情弊顯然此應查辦者二（三）王琦登報聲明有支出各員薪公洋二萬四千一百二十四元五角一項查一月二十七日發薪時王琦將屈坐辦煌煌手諭張貼會計科牆壁指定只支五月份當時有六月以後到差人員往領皆被拒絶及二月二十二日又领到現欵二百元時王又奉屈坐辦令即只補發五月份未領人員據上種種證明此次所領四萬四千元確係五月份薪公無疑查五月份薪公各費據王當衆面稱及調查會中實數不過一萬八千有餘今王琦報稱爲二萬四千一百餘元屈坐辦手諭只發五月份數目相差至六千元之鉅此應請查辦者三（四）十年十月十五日財政部發給中交支付令各一張付令上注明有八月份經費字樣以此類推則六七兩月當已領過密而不宣此應請查辦者四上列數項僅舉大端至其中弊竇現因坐辦屈映光會計科長王琦互相避匿無從追尋事關國家公欵豈容含混了事職等爲國事而來對於内部先應整理清潔是以公同議决懇請鈞座飭令該會計科長王琦立將經管賬目完全交出公同核算以期水落石出而重公帑無任迫切待命之而 
[京敎界之索薪運動]  
　　小學敎員已在敎部坐索中學敎員亦將有同樣行動 
京師小學敎員素稱寒苦現在薪金竟拖欠三月之久故不得已而有索薪運動於八日下午一點全體職敎員五百餘人赴國務院請願無人接見僅留下呈文而出乃全體赴敎部見陳垣次長陳說話頗和氣不過一提到欵項便輕輕的過去只說九日或者有半月份的消息敎職員以回去難見那些債主所以不得已住宿敎部至小學校長聯席會見各校敎員無形停止職務趕緊召集會議决定除盡力催促常局外先籌備住宿職敎員晚餐舖蓋一時來往運送極形熱鬧然此時陳垣散步敎部態度則殊雍容也昨日（九日）各校自然不能上課一般小學生見敎員没有回來於是三五成羣赴敎部尋訪更有送些茶點的絡繹不絶上午九時職敎員在大禮堂開會討論一切從新組織作長久之計同時小學校長亦在敎部客廳開會决定質問陳氏有無辦法並聲明如本星期不能解决只有與敎職員一同辭職請敎部派人接辦 
京師中等學校敎職員代表聯席會因政府積欠各校經費迄未發清昨特具呈公府請責成財交兩部限期撥清原文略謂竊京師首善之區敎育經費屢次拖欠致同人生活竭蹶支持維艱客歲經閣議通過於敎育基金未籌定以前暫從交通部郵電收入項下指作京校的欵並允以後按月撥給决不再致拖欠孰知十月份旣無償還之期二月份又絶撥發之望七月份半薪早經交通部撥交財政部乃該部擅動此欵移作别用屢次催討該部置之不理致敎育前途日瀕於危勢將激成不可收拾之局夙仰我大總統首倡文治關懷敎育懇請責成交財兩部限定三日内將積欠撥給以維敎育無任饑渴待命之至聞該會議决至十日起亦仿照小學敎職員辦法全體職敎員至敎部坐地索薪不達目的不止 
[毅軍之今昔觀]  
　　毅軍副都統白承頤在京庽被剌現北京軍警各機關正嚴密捕拿兇犯當不難刻日弋獲以維治安惟是客軍散駐統率無人實爲京畿心腹之患查毅軍之名崛起於前清同光之季産生於皖北穎毫之間統軍名將自宋慶馬玉崑以迄於姜桂題轉戰各省防衞京畿備歷艱辛其中有名人物如田文烈趙倜等皆由毅軍服務置身通顯及至民國肇建因熱河北部蒙匪竄踞迭次告警遂調毅軍分佈扼守防範蒙匪劃熱河特别區域爲毅軍根據地盤者垂及十年中間因豫西匪氛日熾姜桂題以桑梓接壤關係抽調精銳分防歸德毫縣等處爲現充河南第一軍師長前任歸德鎭守使寳德全駐守豫西之初步用分勢分於豫西皖锑之交其熱河常駐隊伍因蒙匪敗遁空負防剿之責實則安居無事漸趨於疲恭不振至毅軍營制係分馬步砲三項工輜均附於本部不特制度一未改革即稱謂禮節亦不知變通舊日營務處之尊稱仍琅琅上口恬不知異蓋實職管帶官（即營長）固無人不有營務處之頭銜也間有一二新名稱如司令參謀長之類受者亦甚歡悅可謂新舊錯綜絶糅雜紛紜之致總計全軍將士約可分爲强硬和平中立三派如左翼馬隊統帶張殿如·管帶郭鳳書·右翼馬隊統帶常得勝·帮帶常萬里·第一路步隊管帶于金式等類均勢力雄厚各持强硬態度如砲隊管帶崔恒泰·步隊管帶李萃芳等均趨於和平消極意態如步二營管帶劉正芳等尙能勤於操練約束部曲抱中立觀念以上所指寥寥數人均係統軍多年擁有巨資現握實權之毅軍軍官此外閒散無事及喪失地盤者追隨營部不知凡幾欲求胸襟闊大稍具知旘之儔蓋不數覯人材消乏實有今昔懸絶之感自姜桂題逝世後迄今未逾兩月而内部紛擾已不堪言狀白承頤侈然取得遺呈保薦資格以代統毅軍自負引闒茸無能之米振標專事疏通許以厚酬殊不知白爲姜之私人一無聲望遺呈本係秘密行動不可究詰迨宣布後全軍將士深滋駭愕嘖有煩言内訌之機日益加烈兼以素無團結思想更乏正大宗旨四分五裂狀極危險至軍士方面因欠餉過久資用告匱上下隔閡怨聲載途政府雖頒王懷慶會辦之命令以資維繫然軍心渙散黨派紛歧人人以老軍務自命絶無深謀遠慮之計畫一旦遽易統帥内部擾攘爭鬨勢所必然而扣餉缺額賬目含糊實有不可告人之處毅軍前途艱棘萬狀識者料其决無善果最近統帶常德勝由京回豫向趙倜陳述本軍現狀聲涙俱下力求設法維持或代統全軍暫免瓦解趙係毅軍舊部夙有情誼頗思增益兵權藉厚勢力介現下未有動機亦慮無此後捷手腕現白氏又禍遭不測不知政府如何善其後也 
[隴海路東段之消息（野雲）]  
　　路工·海港·商埠·地業 
隴海路東段係由徐州起東行達於海州之海岸墟溝西連島地方計長華里三百餘里現由徐州東向施工已築至運河西岸至大徐家一站已售客票由運河以東至海共分十五段目前正測量購地各段皆有洋商包工其最終一段係由舊海州城北（即東海縣城外）起至墟溝老窰地方止聞其路綫所經過照預定計畫現又稍稍改定方向擬北走越五洋湖高公島開通白寳山（白現任海州鎭守使其所購之山即署其名曰白寳山）以達老窰該段工程係英人鮑衞林所承辦現彼已到海州暫住新浦從事規畫一切預計今寒明春東段全路定可通車 
港則附屬於路者也該路預定入海終點在西連島地方故該島即爲築港之目的地惟未經開築以前必經過詳密測量乃可着手該港建築費係借自荷蘭故一切工程皆爲荷人所包辦所需經費暫時雖未完全算出但約計至少須在千萬元以上自去年設立測量機關以來一方面有港務局駐灌雲係華員所主持局長廖世經由隴海總公所呈明委派一方面有洋員駐西連島專任測繪之事近聞測繪行將竣事認爲於施工計畫毫無阻碍不久卽當有總預算案編出如此則可以開始商量借欵事宜蓋從前所預定之借欵不過僅言大體並未及於細目必待測量定預算出乃可締結正式條欵也據聞原定計畫擬將西連島海岸隔離間之七八里海面塡築成一道大隄俾島與陸相連接可以使路軌直達島上現又略易辦法僅築不相連接之隄中通以橋以期工費少省而通車仍無所阻碍焉隴海鐵路督辦施省之原有一種無稅港計畫意在將該港築成以後對於商業上所徵之稅一切免除惟是否能完全辦到此時尙不敢說定也 
海州商埠係因路與港而始發生現設籌備處於南京爲時已閱半載現因路工趕築不久通車港務規畫亦將就緒督辦段氏特託該處參贊黄伯雨入都隴海路當局接洽一切日前事畢返寗聞一切應行討論事宜業經籌有具體辦法現仍就調查事項切實進行一面並擬草種種章程規則以便呈請公布 
從前海州墟溝一帶地價因有多數投機家赴海購買遂由每畝數元之價値繼長增高暴漲至二三百餘元荒僻海隅顿成全國注目之地惟近來地價又稍稍低落一因購者較少二因接近海港之地所餘無多三因傳聞有港埠開辦將附近民地收歸國有之說是以一般投機家不免稍稍有所顧慮至於該處地業公司已組成者現有二家一爲億成公司一爲裕海公司其資本率在十萬元以上 
[奉天會議中之雜訊]  
　　對吳之條件伍朝樞離奉 
據奉天日人某機關報稱張使爲對付吳子玉之方針迭次召集各要人在署會議日前下午又開會議列席者有鮑貴卿孫烈臣吳興權張景惠張作相及其他各要人三十餘聞其所議條件如下（一）關於鮑氏組閣由奉直竭力擁護（二）漢陽德州等處兵工廠將吳使之兵完全撤回（三）吳佩孚從前應解中央之餉銀須一律繳出（四）奉直兩方面提倡開南北統一大會以定時局（五）北京所欠奉軍之餉計數百萬元須催促撥還以便需用並聞鮑氏到奉後對於東海所囑改組内閣之意見已與張使略爲提及預定閣員人物亦與張使言及擬將農齊内高財張略事調動外如朱啓鈐周自齊汪士元孟恩遠邊守靖郭則澐王正廷等均在預定之列第不知張使意見如何耳 
吳佩孚反對梁閣後張使與西南聯絡之說喧傳甚盛自伍朝樞抵奉此說尤熾非常國會議長吳景濂聞此次因母喪回奉亦於前晋省往謁張使惟情形無由探悉並聞全朝樞日前來奉後張使屢次開會研究一切略有頭緒日昨伍氏巳禀辭離奉孫吳張汲各重要人物均赴站送行葉恭綽日前來奉要求張使竭力擁護梁閣張使以吳佩孚等反對態度頗爲堅决如因之遽與之决裂未免遺笑國人故僅允代爲設法必呌燕蓀的面子過得去是耳而對於葉氏亦允爲保持其現有之地位如至萬不得已時决計保薦葉氏轉任中東路督辦所聞如是姑誌之以觀其後又據軍界消息奉省编師計畫因政潮不定時局轉換現已略有變動擬統編十師合二十八九二師及奉軍十一個混成旅接續第一師挨次編制不足之數另行招募惟陸軍二十七師仍如其舊 
江蘇督軍齊燮元自奉直意見發生後時有函電來奉調停此次張使壽辰轉瞬即屆（十日）是以齊督軍特派諮議田寳榮赍送禮物於昨（六日）日上午六時許乘京奉車來奉謁見張使面呈齊督之禮物及書件聞張使對之頗爲擾渥安徽督軍張文生亦派參謀長張鎭來奉是否單純爲祝嘏尙未可知至關於張使壽辰之儀節昨已由副官處通知各機關屆期文自科長以上武自營長以上均著禮服或軍服十二時齊至使署慶祝招待來賓已派定十六員分别擔任若外賓及各省代表均另派專員 
[贛實廳長更調之内幕]  
　　鄒日煃與贛南道尹高蔭昌對調三月七日贛督長發表令委鄒日煃調任贛南道尹高蔭昌調任實業廳長先是鄒家居贛州經營錢業年數往來視察號務去冬又乞假歸時其姪包辦江口兼信豐統稅局長昌迪病故經理乏人繫心兩頭不能安處其諮議高某會計康某說以謀調贛關之益鄒以關署收入多係現金存放錢號較有利益如夏同龢之駐省遙領不受拘束每年侳穩有二三萬進欵贛南各屬稅避多由其子姪包辦坐鎭監督計亦良得乃依高康議託某議向督長說項夏前曾一度爲實廳長因城門山礦案飽受議員之氣辭職而去奚肯再做難人豫章道尹何剛德口頭屢言辭職經督長慰留即不再辭高於去秋簡贛南道因水土不服久假不銷改派陳富元暫代當道以高來不去鄒去不來員缺久懸代理遇事不負責任於公務進行殊多窒碍高乃某要人妹倩鄒爲當地鉅紳爲兩全計祗有互相調任之一法適鄒求調贛關函到夏緊守關隘不易通過遂逕以鄒高對調矣實業廳長多爲贛籍道尹簡缺經費月僅二千不能安插多人樹倒猴散頗多怨懟云 
[成都巿政督辦就職紀]  
　　以中飽欵與簽捐公産作經費 
成都巿政籌備已經半年因無負責長官諸務均難舉行現由川軍總司令劉湘委成都衞戍總司令劉成勛（禹九）爲成都巿政督辦巿政籌辦處於二月十八號在皇華館前龍茂道署新巿政處張燈結彩歡迎劉軍長就成都巿政督辦職軍政紳商各界來賓及各職員參與盛典者約百餘人午前十鐘行督辦就職式行禮畢巿政籌備處代表讀歡迎詞云巿人廛人昉自周禮惟康惟莊爾雅備紀巿政優良中西共進整序有法秩然不紊惟我成都四川首善自治競行巿政丕變官紳竭力半載於茲敷政視途手足胼胝大府眷鑒督治提倡知我禹公經緯兼長移檄專請坐治督行指揮計畫克底於成聞公捧檄欣欣色喜望公就職喁喁踵仩企刷新郅治綱舉目張蓉垣闤闠樂利無疆增進富庶發展交通文明浡滃鱗櫛崇閎北駕京津南凌滬粤孕古胚今比隆歐美貢詞歡迎冠裳蹌躋巿史珥毫請從今始劉督辦起致訓詞略謂成勛自就衞戍職務以來一年有餘愧無建樹在個人意思深望總節移回成都俾成勛得早卸仔肩惜不能如願相償亦惟有勉竭能力維持一切至於說到巿政何等重大成勛對於此一事素少研究恐難勝任特劉甫公委任以來成勛曾屢次電辭均未蒙准許加以各界又屢次敦促成勛亦不敢强拂各界雅意始於今日就職但成勛旣經就職亦略有意見不能不先向諸君表示因爲四川現爲自治區域辦理巿政亦自治之一端欲進行自治自不能不辦巿政况省會爲首善之地爲全省耳目所屬更不能不舉辦巿政但欲辦一事不能不需欵項而在今日之四川上下交困又加以連年戰事元氣未復欲籌欵項最爲困難在成勛意見尙有一種欵項上不在官下不在民卽所謂中飽之欵項如能設法移出以之辦理此項亦或有濟再籖捐爲中外通行之事果能仿照此法辦理公益事件亦未嘗不可此後或單獨舉辦或附於義賑劵以後再定辦法又如公産去歲已議决變賣但有一種公産變賣頗不容易而於辦理巿政又却有益者成勛擬請總司令酌量劃撥在巿政處亦可減少一筆支出又如成都商界現極開通開辦新商塲旣已日見其多而南門方面某街及舊臬署現尙有人擬闢商場詢其組織多係集股今日旣籌辦巿政正可利用此等機會提倡一切巿政前途自有起色至成勛籌辦巿政宗旨則以不鋪張不敷衍不苛擾爲主但個人智識有限此後當如何進行總望諸君不用客氣務要隨時賜敎開導云云次由前任都督尹碩權（昌衡）演說再次由向政務廳長熊議長等相繼演說畢乃散會 
 
 

Page 8

 
 
自由談家庭週刋第二十八期 
[論社會與家庭之關係] [  雙菱軒主]  
　　家庭在社會之中實占一重要之位置者也孔德Cont·曰構成社會之單位非爲個人而爲家庭也蓋社會開一切之風俗禮儀道德習尙胥於家庭乎是見世人常稱家庭爲「社會的小乾坤」（TheSocialmicroCosm）良有以也茲更分述家庭對於社會之功用如次 
一能綿延人類之種族家庭最重要之職務即在綿延人類之種族爲其他社會制度所不可代謀者也故父子也夫婦也兄弟也莫不相親相愛旣和且睦父而子子而孫世世相傳致我「爲萬物靈」之人類得日形興旺繁殖於錦繡乾坤之中者皆家庭绵延之功也 
二能發展新文化促社會之進步舉凡互且之眞精神男女戀愛之動機以及一切犧牲的態度均以家庭爲出發點是則欲社會文化之發展促社會之進步皆當自改革家庭始蓋家庭之間能豐衣足食則社會上狗苟蠅營之事自可滅跡苟家庭之間不能敦良崇善則社會間之擾擾不知胡極矣 
三能保存社會之産業社會上之田産貨物固藉家庭爲之保持卽文學美術科學等精神之産業亦復藉家庭之力遞傳而下也 
家庭對於社會之關係旣如右述則吾人今後家庭革命之旗幟自不能不高高舉起建設家庭俱樂部創立家庭圖書館使後起之青年精神上享受無量數之愉快引起其向上的美感的動機十數年後則現時專制的黑暗的家庭可一變而爲戀愛的光明的其樂融融的新家庭矣彼時社會正如「異彩花」之怒放非可逆覩者矣 
[論女子解放] [  徐波]  
　　女子解放之聲浪入余耳也久矣然試以冷眼觀察社會女子果能各自解放乎果能脫除外力之束缚乎易言之果能排除一切障礙還於自由乎吾敢大膽代應一言曰必不能然則所謂解放之道者非徒口頭解放紙上空談所能收效必也推究病源對症發藥女子自己覺悟自己解放自己自巳尊重自己神聖不可侵犯的人格且不可不自知自立自治不爲奴隸不爲玩物不受非法之干預不受禮敎上社會上習慣上種種之束縛如此始可言解放不　徒作口頭禪豈有裨哉雖然果如上所云即能解放乎吾以爲苟非先由男女同校看手以養成無肉慾之觀仿鮮蔑視之惡習則亦决不能達解放之目的男女社交之實見男女同校果能實踐後男女共食共坐共談共話絶無蔑語相加久而久之於是我國數千來重男輕女之積習男女授受不清之妄言一掃而盡庶女子可有職業並參政權矣故余曰欲女子解放必先由男女同校享受同等敎育始然則爲父母者對於女子敎育之急務又烏可忽乎哉 
[續家庭瑣聞（中）] [  金嘯梅]  
　　第三家似操北音的究不知那裏人來歷很是不明這家主人的平日舉動却異常闊綽服裝也很麗都家裏只有一個愛妾並没正妻的有人說他是個卸職的官僚帶着愛妾來海上遊玩的有個說他是專偷富户的樑上君子因爲舊年的十月裏他忽然從露台上爬到隔壁戆大的家裏那時贛大夫妻還在睡鄉却被一個傭婦瞧見大嚷起來兩個車夫就趕上樓梯把他獲住那傭婦仔細一看說你不是間壁的先生嗎他一點也不慌忙從袋裏掏出一張楷片說給你們主人的戇大看了楷片問他做過什麽他自己說和戇大的老子是同寅而且很好的車夫聽說是老主人的舊交竟忘了他是來偷東西的便放他走了這一齣怪劇演過之後人家才知道他是做樑上君子的但看他一天到晚像很忙碌的雖然來歷不明却没有破過案啦 
第四家是姓范本地人除姊弟兩個外祗一個老媪爲人却很是和氣而且時常到鄰舍人家來講些家務事的所以能夠知道他主人的歷史哩據老媪說起他小姐的境遇很是可憐這老媪是小姐的婬媽幫人已經二十一年了主人看他很忠誠呌他伏待這位小姐的原來他主人姓范是個珠寳商英租界還開着兩家骨董舖子大約總有三十來萬的財産家裏有三房愛姬却一個也不生育就是現在正室所生的一男一女男的呌做彌陀女的呌做什麽珍在十九歲上嫁給也是骨董舖裏姓胡的小老板終算得門户相當了不料姓胡的和這位珍小姐結婚是兩下話明了算是自由舉動的後來不知怎樣大家意見不合没有到三年就此離開這位珍小姐又不顧意住在娘家所以范某替他另外租了一幢房子呌老媪來給他使喚又恐他寂寞令幼子跟著同住他們姊弟的感情倒是很好的有時這位珍小姐想着了自己的身世就要垂起涙來那彌陀也陪着他哭老媪見了這種景像自然也要代他們姊弟倆灑幾點老涙這眞可算得慘汥的家庭了 
第五家姓朱是鎭江人兄弟兩人都成家了同在靛青行裏做生意還有一個老母年紀已七十多歲了却三日兩頭和長媳爭鬧他們的相駡却和人家的婆媳不和又是不同的因爲這阿婆最善喜歡次媳他弟兄雖然算住在一塊家裏的柴米油鹽却是各人顧己的那位阿婆帮着幼子把丰郛的柴哩米哩暗底下終拿給次子那長媳很　精細一瞧東西少了明知是阿婆所爲便嚷着失竊新年裏因此弄出一椿笑話來了聽說年初五那天長子買了一甕油回來放在床下的那阿婆到了半夜裏想去倒些給幼子不期吃長媳聽見了大呼有賊兄弟俩都從夢中驚醒赤着脚直奔了出來那阿婆慌了連人和油一齊跌在地上這幼子很冒失跳上去揪住便打長子連忙搖手說這是母親呀當　弟兄倆慌忙把他扶起只見他渾身已和油博士一般了至於他半夜三更來取油做甚麽弟兄俩我看你你看我面面相覷心下都已明白了那長媳却睡在床上好笑這事一傳出來害得一般鄰舍笑得打跌說這種做阿婆的未免太想不透反弄得家庭不能相安過去這乂何苦呢 
[家庭雜話] [  烟橋]  
　　朱子家訓句句是布帛菽粟般切實重要只恐做不到人家批評他陳腐迂闊原是有些因噎廢食 
家庭間快樂種子是一個和字便是和字犯不容易求得須要大家有了一個恕字和一個忍字能恕能忍便可以成個和字所以和字是口頭的話恕字忍字是心上的功夫 
小家庭的制度是現今時勢所必需依着這樣生活程度這樣社會習尙若是再要做那五世同堂的夢恐怕快要醖釀成了意外的變故呢 
我們有子女的父母覺得仔肩上很重這還是舊時的感想其實以後對於子女的義務只有敎育問題是最重大旁的枝枝節節不必去深究他隨着時代應變過去就是了 
我覺得無論什麽事情總不能不勤儉這勤儉兩個字把廣義解釋起來勤字可以包括忠心勇敢義氣忍耐許多美德儉字可以包括整理限止廉介救濟許多要義那可不是人事的規律麽 
一家子但求「家無閒人」那就永無可慮了 
[古道] [  西江]  
　　爲旅美觀察談主要人物「茂漪」作也 
思君已没秋原草弔古誰非春夢婆十萬　金難買得一生美譽苦中多人緣産出歸槎錄籟空餘子夜歌明日蒼茫又何世問天無語涕滂沱 
世道人心今不知明日事蒼茫落日不徒荒烟蔓草之境爲可痛也 
[歸家雜憶（下）] [  范存忠]  
　　歲除團聚母氏呼余絮絮爲述兒時影事逐一誌之恐非吾文體例所許聊舉一以實吾文往時春秋佳日姨母輒挈表姊湘雲來省吾母姨與吾母甚相得彌月不去針黹餘暇母輒以蒙書課表姊及余表姊長於余有夙慧讀不二三過克背誦而無遺余嬉戲掩卷忙然表姊僞爲先生以線版爲夏楚扑余手則大呻姨母呵表姊無狀吾母止之曰兒笨宜笞余哭曰媽媽不直我我將愬之父母曰兒恒謂吾不汝直吾不直汝可往訴汝父笞汝姊兒思姊若不直將誰訴耶余聞之益哭湘雲聞我哭亦掩泣不止姨氏笑顧吾母取糖果以止吾輩哭而眼中已盈盈欲涙矣母氏描余憨態頗足解頤母氏之爲此蓋欲使吾輩篤好也今則姨氏老矣表姊適人不幸而所天已殞執敎鞭奔走天涯彌多身世之哀余亦不禁年華之感也承歡之暇思之殊痛然不敢語恐傷老人心也一夕侍二老寢思潮起伏輾轉不成寐急擁衾以須昧旦挑鐙走筆撰歸棹記千言鄒以抒感絶無特殊之主人翁在也展卷雒誦廻遑如失熱涙涔涔如潮瀉不自知其何爲而然迨後思之彌覺其狂易而已此則吾當誌之不忘留爲後此證印之地也訃余家居裁二週即須遄返滬西於是深夜拜辭二老踉蹡走渡口汽笛嗚嗚載游子去矣兩岸蛩聲一江月色愴焉欲絶已 
[慈母（上）] [  張碧梧]  
　　吳家奶奶有兩個兒子一個女兒人家都稱贊他好福氣說他如今雖少幾個錢生活不免苦些但有了這兩個萬金換不來的兒子將來長大成人供養母親他的後福正長着呢可是他的最大的兒子今年纔祇六歲正當初懂人事頑皮得了不得第二個也是兒子祗有三歲方能獨自走路時刻要有人照應着他的小女兒還抱在懷裏更是一刻不能離開人的所以他一天到晚一顆心總擺在他的兩兒一女的身上一刻也不得安靜不但他天然的美麗爲了産生這兩兒一女損傷了不少就是他身體上的自由也因此减失許多而且他是個窮苦人他的丈夫辛苦了一個月祇賺上三十塊錢要養活這一家人口那裏僱得起下人他丈夫爲體恤他說我每天回家你又得忙着服侍我我還是住在店裏每逢星期回家一　所以他和他丈夫的情愛爲了這三個兒女身上也犧牲去一大半 
每天早上六七點鐘他的大兒子就睡醒了睡開小眼睛就喊道媽呀我肚皮餓了快拿東西我吃他正好睡被他兒子喊醒連忙應着道你莫嚷待我起來煑粥來給你吃說着就把懷中抱的小女兒慢慢放下又怕驚醒了他的小兒子就輕輕爬下床來替他們把被蓋好又向他的大兒子道你安靜着再睡一會待我去煑粥切莫亂嚷鬭醒了弟弟和妹妹有時他雖這般說他的大兒子等他去了還是直嚷肚餓或是爬到他的弟弟和妹妹面前拍拍他們的頭親親他們的嘴他們也就被他鬧醒了小兒子醒了張口就喊他媽那個女兒不會說話祇是放開喉嚨大哭他們的媽聽了怕他們鬧得跌下床來想　喝住他們但粥未煑熟火還未熄又不敢離開廚下祇得高聲喊道你們莫鬧當心跌到床下跌破了頭他煑好了粥就來替他的兩個兒子穿好衣服又替他們洗了臉這纔把粥盛給他們吃他就抱着那個小女兒坐在旁邊見他們胃口很好吃完一碗又添一碗覺得心裏很快活有一次他們兄弟俩爲爭着吃一塊鹹蛋各不相讓就鬭了起來他沈下臉先向他的大兒子道你是做哥哥的應該讓着弟弟怎麽和弟弟爭吃也不害羞又向小兒子道他是你的哥哥你當尊敬他些就讓他吃了這塊蛋也不爲過你們二人都有不是這塊蛋不給你們吃了他們自從受過這一次敎訓之後再也不爭東西吃常說我們若再爭吃媽就不給我們我們都没有吃了 
 
 

Page 9

 
 
   
 
 

Page 10

 
 
國内要聞二 
[東清路與遠東前途之關係]  
　　世界新聞社譯美國人古德氏文云東清鐵路在遠東之關係其重要一如德國之柏林至報達Bagdad鐵路在軍事上占極重要地位至一千九百八十三年即簽訂築造東清路條約後之百年按約該路當交還中國自一千九百三十八年後口政府倘能償還俄國築路經費（除去贏利）即可收回該路但該路收入迄今並無餘利雖管理上頗事撙節亦難有盈餘足以抵銷中國贖回該路之償欵額東清鐵路併支線合計共長一千一百二十英里内有烏蘇里至海參崴一線現由驻紥西比利亞之日軍控制係迤東展長線又自赤塔以達莫思科及彼得格勒線爲迤西展長線自一九一七年聯合國接管東清路以還美日兩國共投資八兆金盧布由二國均攤同時期内中日美三國投資於西比利亞鐵路（連東清在内）共達二十兆金盧布内中國墊付六十萬金盧布一九一九年三月間聯合國技術部及聯合國鐵路委員會成立於海參崴以經辦西比利亞及東清鐵路技術財政上管理諸務依原定辦法其得以加入之會員爲美日英法台意及捷克斯拉夫諸國捷克軍退出後意軍亦退聯合國鐵路委員會遂由美日英法中五國之領事組織以俄人爲會長至今猶存但其集會管理等事不過虚文粉飾其實權均握於日人之手火車開駛與否均聽命於日本軍站司令最近頒布一令禁止行駛夜車自此海參崴商埠地位又受一大打擊將不能與大連競爭大連一埠交通上恃有南滿鐵路海參崴旣無夜車則大宗豆之出口貨自必由南滿路運往日領之大連矣日本陸軍省近有四月份起開始撤兵之說彼時其地出口貿易旺盛時期已過日人之狡於此可見 
美國鐵路專家對於東清路管理經營諸法無不詫以爲奇該路共長一千一百餘英里雇員共有一萬八千九百三十六人核計每英里平均約占十七人其人大約半爲華人勞工該路所經區域多屬人烟寥落之鄉而所雇人員之數以視美國同樣鐵路蓋逾四倍矣一年以前雇員尙多至二萬五千人嗣經實行裁減共裁去約七千人此等肜人且均由路局供給住所或給予津貼以代宿費在未裁員以前此項宿費津貼年達十二萬五千金盧布今已减至七萬金盧布僅哈爾濱一埠該鐵路公司置有平屋九百所爲路員住宿之用東清路總局建築上之規模亦大於詩家谷西北鐵路總局也 
該路局雇員服務時間晨九時至午後三時無午膳時間凡俄國人管理之鐵路其行車方法亦大異於美國行車時刻雖尙迅速而中途停頓時刻則無一定東清路之範圍幾盡包舉哈爾濱本埠與其四境所有凡建屋之基地均購自該路局該局用競買法出售惟限於六十一年後路約滿期時須一律交還中國政府鐵路上附設有電話處私家裝用者約一千二百户每年所收此項欵額當不在少數現又擬添設自動機電話用户咸抱一除舊更新之希望 
路局中又有電燈處之設置哈埠城内有一日人所辦電燈廠與之競爭又有私有主辦電燈廠數家此外尙有一華人合组公司獲得電車與電燈之特許權但街電燈光線殊不充足東清路所用引擎大半用木材燃燒俄人購木以立方計大約每立方合四百四十三方呎有一家伐木肆去年（一九二二年）售與該鐵路公司之木材十萬零六千立方每立方扯價合美金十五元木材價較煤斤爲廉其作爲燃料之用途日廣 
東清路所經過區域均富於天産滿洲蒙古人烟寥落地氣寒沍然其物産足供中國本部之民衆且有餘賸輸出國外去年滿洲麥收共得三十六萬五千噸長春以北大豆收成逾一百萬噸此項統計係據東清鐵路公司之報告殊爲準確現收穫已畢豆麥二項又在發動麥産當較往常减百分之四十但其播種地畝益復推廣去年物産額大豆居首麥次之鐵路運輸品大宗爲豆餅豆油及麫粉哈爾濱一埠合計有豆油廠四十一家均裝用引擎尙有小廠多家則用人力或馬力大豆足爲人生食料主品現時輸往日本之豆餅大抵用爲肥料豆油輸出爲製胰皂之用或代橄欖油等 
東清路運費頗昻運豆麥一英里每噸約需美金一分二釐較美國鐵路約昻百分之五十美鋼一車由美國東北隅之麻雀角運往大連水脚約爲美金九百元自大連至哈爾濱運費須美金一千二百元由大連至長春計程四百三十六英里其水脚每重一百基羅（合二百二十磅）需美金六角六分此項運費定率係由聯合國技術部核訂亦自承其高昻不諱伹稱爲收入上需要計不得不爾中日美三國墊欵均用以購辦路所需材料否則路務不能進行委員會現正在企圖使東清路足以自給 
東清路横貫滿蒙於商務上有重大關係北滿東蒙之物産足以供養一億之人口而無難不僅其本部二十兆之人口已也在東清鐵路迤北有約計三十萬英方里之荒區其堪耕種之地曾經懇闢者不逮二十分之一有一著名熟悉中國地理學家李德氏云滿蒙二區華人旣不注意外人亦殊昧昧不加攷察實則其地在政治上商業上俱堪注意黑龍江有二千餘哩之航路支流亦多皆可通航約共長四萬二千哩廣原豐草足供千百羣牛羊就牧其地五榖繁登五金礦産各類甚富森林之廣據一專家估計年可斬伐嘉樹八兆至十兆株歷數百年而不竭自大戰作後美日英法捷克斯拉夫波蘭羅馬尼亞諸國軍隊往來戰俘轉徙遂令此天富之區予世人以絶少印象且非僅滿蒙爲幸運之地即西伯利亞苟經開發亦足供億萬人民以居處衣食之需其物産餘額並足輸出國外也徒以俄人宗族之爭太平洋岸爲日本侵佔益以中國之孱弱分裂遂令此幸運地域長爲無人之境各國曷不努力一致解决此問題哉 
[皖人反對敎實兩廳長]  
　　楊乃康以部視學出長皖敎育蒞任以來敎潮迭起而以更換圖書館長爲通俗敎育會反對之導火線以致楊之敎育上種種計畫多不能見諸實行敎育界諸人亦視楊無足重輕咸以若圖敎育之發展非另易敎長不可醖釀至今竟演出驅楊運動昨日（八日）敎育各團體在省敎育會開聯合會議到者百餘人公推竇谷聲爲臨時主席討論結果多數主張臚列楊之種種劣績電請敎部迅將楊乃康呈請開缺交付懲戒一面赴省署請願要求許省長先行委人代理若中央漠視皖省敎育吾皖敎育界惟有出於自决一途重演拒李之一幕驅逐楊乃康出境議决後特訂十一日再開大會一面派人草擬電稿俟提出大會討論通過實行并定未經解决以前聲明與楊乃康脫離關係不認爲皖省敎育廳長此皖人反對楊乃康之情形也 
實業廳長高炳麟原依倪系夤緣得任此席接事以後凡倪氏命令莫不奉之唯謹其恭順罕有其匹倪道杰謀攬皖南礦務高則仰承意旨秘測礦圖以獻倪遂予取予求坐得金窖當皖人拒李運動時高頗爲李氏出力許世英到任抱一打倒倪系勢力宗旨政務警察各廳長早巳易人高亦内不自安以爲必在動搖之列日來皖垣發現一種宣布許世英死刑傳單或謂出自高之授意雖係揣測之詞然皖人對高確已多不滿意刻有人搜集高之辦理實業事項如商品陳列所·實業雜誌等等開支多不實在而繁昌宣城兩處礦務亦多不實不盡聞省城各公團擬於日内開聯席會議討論辦法大约亦將以對楊乃康之手段對高也 
[川南新立之職業學校]  
　　川中學務近年受軍事影響經費甚感困難僅僅維持現狀尙慮不足惟川南一道經軍長楊森極力提倡稍有起色新近又設職業學校一所頗具精神茲將該校宣布之概况錄下（一）設立之旨趣我國今日敎育之弊病在學校敎育與實際生活不相聯絡故爲學常不足以致用而學生積習尤在輕視勞動服務而不屑爲以致學生畢業於學校者雖多而失業於社會者亦不少補救之道惟在提倡職業敎育尊重勞動工作本校之設立蓋本於此旨（二）籌備之經過本校由楊子惠軍長於兼永寗道尹任内提倡創辦預定開辦費五萬元以二萬元購置工塲機器以二萬元建築校舍以一萬元爲普通設備於去歲七月設立籌備處由道公署派委石家麟赴江浙各省考查職業敎育延聘專科敎員並在上海定購各種機器迄今設備事項略已完備預定本年三月内開學惟新校舍尙未建築奉道公署指令以瀘縣小巿體仁堂爲本校校舍一俟新校建築完竣即行遷移（三）預定之敎育方針本校敎育方針略有數端分述如下一一所授各種知識特别注意於應用方面並力求正確精密俾將來能適於應用爲主二對於學生實習特别注重使半日受課半日工作務期各種技能達於純熟爲主三提倡勞動服務凡僕役所爲之事皆由學生輪値分任以袪除其自尊自大之惡習養成其耐勞耐苦之美德四注重學生自治由學生組織自治機關利用共同作業以養成其共同心責任心及勤勉誠實克己公正諸美德俾將來成爲善良之公民五使學生共同創設新事業以養成其生産之能力（四）内部組織一覽圖從略 
[浙江法政學潮之眞相（吉心）]  
　　浙江法政專門學校自敎育廳更委周伯雄爲校長以後學生屢起反對周氏一意彌縫官廳方面又以全力庇周種種怪狀誰是誰非外人實莫名其妙茲將内幕情形略述於次以供海内熱心敎育者之一瞥敎育廳委周伯雄到校後學生即發出宣言反對周反官廳得悉後頗知措置不當大有去周另委之意而杭州報之輿論攻擊周氏尤爲急烈周氏知大勢已去若非趕緊設法校長一席必不能穩於是散佈流言謂該校學生反對校長實具政潮之臭味非但反對校長將進一步預備驅逐省長以達實行省憲之目的沈金鑑本一舊式官僚聞之自然動聽從此以後官廳方面態度一變决以高壓力對待學生凡杭州各報均一律禁止登載該校學潮若故意抗命立即停版浙江民報日前曾一度嘗此滋味所以該校學潮震天動地至今毫未寗息而外界方面莫不以該校自周伯雄到任後太平無事也詎知該校迄今不特學生並未完全上課而且攻擊周伯雄之手段如請願官廳分發傳單拍發電報等等再接再厲並不以官廳之壓迫而稍餒然官廳方面學生反對愈激烈處分亦愈嚴厲近正抖膽宣言謂爲維持官廳威信壓伏政潮起見周伯雄無論如何决令到校接事一方又勒令張前校長限三日内辦清交代官廳之觀察點旣如此錯誤風聲所播險狀畢舉凡學生家族之膽細者無不將子弟召歸如高審廳長陳福民連夜將同鄉王拯等十餘人招至新巿場餘慶旅館内居住並勸王某等脫離關係免受母妄之災但學生中之堅持到底者依舊出其全力與周伯雄奮鬭因周氏曾長法校三年毫無辦學能力此次百計鑽營謀得校長大多數學生已懷疑慮乃周氏因圖謀接事又喝令黨徒毆打非諸曁學生王拯等多人復擅行斥革李廉聲等十人校務毫未發　學生已先受其害故一致决定先將大部分同學移住校中以便阻止周氏進校官廳知事已决裂若不急行設法威信依然掃地故挽第二師長張載陽出爲調停聞張師長已於十一日下午特招該校學生張景龍等至張私宅復邀同周伯雄共商解决辦法張師長語周伯雄謂法校此次學潮君實難辭其咎今官廳旣决意命君前往接事斷不能以校長牌子威嚇學生免得激成第二次風潮周氏唯唯同時復勸學生謂周先生此次來長法校係受官廳委任學生若反對到底足傷官廳之威信恐届時兩敗俱傷大有不利望轉告同學速即安心向學免滋後累學生方面以此事須全體公决非二三代表所能主持對張無切實表示現該校敎員方面以學　反對　伯雄知此激烈官廳態度又如此强硬若不設法調停於該　前途大有危險十日午後某敎員因新屋落成邀請全校敎員宴會即席討論調解之方法僉謂本校自敎廳更委校長後迄今毫無寗日同人等應出爲調解至調解方法周伯雄之去留非同人所敢問而周伯雄之職權與校務之改造同人等固能置喙今學生反對周伯雄如此决裂者無非以周氏無辦學之能力旣如是不妨將組織根本改造如財政公開敎務會議考試委員等一切章程皆應從新訂定周伯雄僅僅坐領乾薪於校務毫無妨碍如是官廳面子旣可維持學生之目的亦可以達到當即公推陳允何建章二人爲代表向學生勸告並述調解之方法聞反對派學生以敎員如此熱忱咸有退步之意惟因與周氏感情旣失立卽見面甚爲難堪復請陳何二氏轉達周伯雄於兩月以内不得進校方可答應此層正在接洽中未知如何了局也 
[東南大學進行近訊]  
　　東南大學開辦以來規畫進行不遺餘力茲將見聞所及紀錄如下（一）本學期添聘王善佺君爲作物學敎授兼棉作技師楊炳勛君爲作物學敎授兼稻作改良技師曾膺聯君爲地質及圖畫敎授皆巳到校任課張海珊君胡經甫君爲昆蟲學敎授兼昆蟲局技師王祖廉君爲心理學敎授湯月彤君爲哲學敎授黄督巍君爲法政經濟學敎授尙未到校（二）該校與國内各大學及敎育機關合組之中華敎育改進社公推該校敎育科主任陶知行君爲主任幹事該社與我國敎育前途關係甚大業經陶君慨允（三）熊秉三君因俄賑事由京南下於上月二十七日過寗至該校考察辦理狀况并參觀附屬小學下午四時在大會堂演講由校長郭秉文博士介紹熊氏將歷年辦學經騐及參觀該校所得詳陳一過甘肅牛厚澤君相繼演說由郭氏答謝而散（四）文理敎育科敎授劉伯明陸志韋王伯秋等發起組織中國社會科學社擬具草章六十八條其目爲總綱·社員·社務·組織·社欵信託委員會·常年會·選舉·社友會·附則等項已得熊秉三袁觀瀾諸氏同意（五）校中敎員學生近日自行編着或與他校合編之出版物日益衆多如敎育研究·農業叢刋·工業研究·史地學報·文哲學報·中等敎育研究·心理·學衡等皆風行一時至該校日刋向由學生主持今年大加改良業由全體學生選定文史地部學生王玉章君爲總編輯（六）北極閣峙於雞鳴山前明司天臺建築於此清初將臺中儀器移置北京臺遂圯廢郭校長以象緯之學與民生日用至爲密切雞鳴山又與校地相接擬就司天臺舊址建築觀象臺一座以發揮我國固有之文化現擬請軍政地方各方面力爲赞助俾得進行無阻（七）吾國棉産改良推廣急不容緩不得不培養敵宜人才前年舉行暑期植棉講習會來學者甚衆茲爲造就實踐人才起見特設植棉講習科招收甲種農校畢業生施以相當之敎育修業期限一年暑假不休學報名合格者約五十人巳於寒假期内提前上課（八）農科因試驗蠶桑於太平門外孤凄埂坡地及舊刑部牢一帶荒熟地畝共計一百九十畝備價購入現正相度地勢栽植桑林建築蠶室以備試驗（九）穆藕初君指建農具院一座落成後即注意意徵集中外農具從事試驗去冬曾向美國合衆收穫農具公司訂購各項種棉農具及墾荒犁中耕器等最近復承該農具公司贈送世界最新式之農具至十九種之多價値三千元以上計裝四十九大箱均已由美運到校中不日可裝置試驗矣（十）該校農科注重於蘇省農業之調查自去夏得江蘇省公署曁財政實業兩廳資助後即經組織蘇省農事調查演講團由該科農事試驗塲兼小麥試驗場主任原頌周君主持其事去歲已將江寗江浦六合溧陽金壇句容高淳丹徒揚中泰縣調查完竣近日將赴蘇常滬海兩道屬調查并演講農業改良要旨 
[杭州快信]  
　　杭區仿造紹酒向由拱埠裝輪偷運出境因租界關係苦無稽查方法將成極大漏巵經總局長王藹南訪悉前弊商准杭關稅務司轉飭杭嘉兩關司巡代爲稽查昨在慶記源祥招商恒升兩小輪查獲無照私酒二百四十罎由關扣留函報該局提回罰辦 
法校風潮現已解决惟學生部分已組織自治會用委員制提出條件多種（一）經濟公開（二）員役用舍（三）學生試騐（四）懲勸事項均須由會中通過實行 
農商部調查省農會經過實况浙會昨已列册報告（一）刋行農會報（二）開辦第一林場（三）舉行全浙農會聯合會（四）研究浙江全省稻種（五）調查各縣農會（六）調查各縣農業餘如農産陳列所品評會講演會等尙在計劃中大和巷女子體育學校校長武問梅昨赴杭地檢廳起訴前督署參謀吳秉元於八日夜挾帶手槍私擅監禁侵占財物聞内容係關婚姻問題 
餘姚開辦沙地清丈案關重大沈省長特電召該縣知事陳贊唐到省昨在署會同新委局長王嘉曾副局長黄慶瀾等會議進行辦法 
杭紹甬三巿現洋貼水業經沈省長重申禁令杭縣惲知事奉文後已飭錢業將本　 
金融評議會核議 
宗陽宫軍警衝突案杭地審廳昨開預審後巡警陳其高　傳集多證審查委無與北兵對抗情事諭候訂期公開宣判 
[快信]  
　　王　　　　致兩長電云奉令督辦魯案善後輇材重任懼勿克承日内赴滬結束私事約十一日通車抵寗當再晋謁就敎 
通海鎭守使南通縣知事分呈兩長南通太咸官鹽棧請暫運濟南塲鹽濟消未奉鹽署批示請速轉電籌辦兩長復電謂此案現接丁運使支電已奉鹽務署電准先行試辦 
世界基督敎學生同盟定四月四日至九日在北京清華學校舉行第十一次大會討論各種重大問題南京青年會推定郭秉文隋體明·吉斌俊·汪伯平·俞友仁·魏學仁·黄俅劉湘賢·蔣樹勳·官廉棟·劉宜榮·彭長琳·熊祥煦葛銘勳·沈家澣·朱雨峯王瑞祥等定四月一日由寗赴京與會 
齊督昨（十日）日下午二時偕警處長王桂林等赴湯山温泉沐浴至晚六時返署 
湖北第十八混成旅兵士王得勝携械潛逃糾夥迭次搶刧經下關軍警盤獲僞造關防等件解送軍事審判處訊實呈奉齊督核准昨晨綁赴雨花台刑塲執行槍决省署昨令江寗句容知事速將認繳鍾湯路欵報解蕭耀南派第四混成旅參謀長楊邦藩來寗公幹 
地方通信 
[松江]  
　　紀巿鄉委員會之議案本月十日午後巿鄉自治委員在公欵公産管理處開會縣農會長吳步蟾縣敎育會長張蔚丹均由該會柬邀列席茲紀其議决事件於下（一）自治經費每畝帶征一分自十一年上忙起征以三年爲期（二）地方預算縣署未予施行殊屬違法應會同農會敎育會長呈請省長一面將温知事交付懲戒一面將預算溢出各欵令縣署自行籌劃呈稿推縣敎育會長張蔚丹起草（二）上屆平糶松江巿向各巿鄉借撥之附稅（前曾奉令准以松江巿公欵撥還現决將松江巿附稅全數劃抵以劃足爲度請欵産管理處執行（四）古浦塘河工借欵原擬以河捐抵當現河捐諒已收齊而借欵延不歸還殊屬背約應促令籌還（五）附稅存放松江銀行生息以一萬作活存二萬存半年三萬存一年（六）米價奇漲似應購榖存儲以備不虞惟現在榖倉均被軍隊借住且米價漲落無定祗得暫從緩辦（七）省令築圩請縣行知有圩各鄉從速籌集（八）拆賣金山衞城推張伯平等勘估標賣（九）自治籌備處俟奉到敎令後再行籌設（十）賑務處令查各巿鄉積榖存息因本日巿鄉委員未齊須俟調集欵目後再行具復 
金山畝捐風潮之近訊金山帶征義務敎育畝捐每畝七分一案反對贊成兩方相持不下現該縣朱知事又於十日在洙涇巿開地方會議財政廳亦派委預管以實調解聞前數日省視學員章伯英曾向反對方面從事疏解據云並不反對帶征祗反對主張帶之人征至帶征七分似嫌太大如帶征二分當可承認云云惟聞財廳所派委員此次未聞向反對方面有所接洽故此次洙涇之會恐尙不能有良好效果也 
[蘇州]  
　　部委調查監獄司法部近爲改良各縣監獄起見特派監獄司王司長南下調查各監狀况已於昨晚抵蘇寓　門外惠中旅館今日（十日）上午十時先赴高等檢察廳看守所視察一週即乘輿至司前街第三分監詳查監内一切設施午刻由高等兩廳長設筵宴請聞在蘇竣事後尙須赴滬調查再行返京復命 
縣署編烙漁船吳縣郭知事近以已屆十一年分漁船編烙之期特飭漁業稽查委員孔憲高循照舊章辦理定於四月十六日起先將敎帮漁船按户編烙一面函致法國天主敎司鐸查照轉飭各漁民遵章編烙繳費 
籌設法學講習所江縣高等審檢兩廳長近奉司法部電令畧謂斟酌當地司法區域之情形就五道屬籌辦法學講習所宏造法學人員俾作司法獨立之預備朱許兩廳長奉電後昨巳咨行各道尹協議籌設矣 
募捐修築蠡墅塘蘇屬蠡墅鄉至城通道有二一自盤門塘經五龍橋接甃砌岸一自山川壇經邱家橋葛莊至新塘橋會合爲一爲蠡墅腹地要道茲　以年久失修欹仄不平行旅苦之上年水潦以後更形坍敗現由該鎭紳士衞某發起募捐修復並墊欵先行開工 
組織天孫絲織廠年來吾蘇鐵機業頗見發達相繼成立者有蘇經振亞延齡東吳程裕源經成等十家左右並早經設立同業公會現又有迎春坊富紳張某出資開設天孫絲織廠專織各色鐵機緞廠址在西北街石皮弄備有鐵機三四十架一俟新絲上巿即行開工 
余日章重來演講太會國民代表余日章前月曾來蘇演講蘇人之往聽者極衆現又由滬來蘇於昨日下午在青年會演講華會情形及集欵贖回魯路竟見各校學生聞訊後均向預定座位 
[揚州]  
　　農會修築圩堤永鎭鄉農會長邱錫康等就地籌欵於春水未發之際修築去歲因水衝坍之　家橋馮家橋等處圩堤昨特呈請縣署轉飭該管警察機關派警照料以利工程 
催報道路計畫省長昨通令各縣以省道局成立後即令各該縣查繪各種路綫迄未據復茲特檢發路綫計畫圖表一份仰即召集公私各團體討論有無修治計畫並就地察度財力能否實行創辦商路務儘十日内切實呈復以憑核辦江都王知事奉令後已函各機關查照矣 
新郵局長接事揚州新任二等郵局長朱芙伯業將宿遷局務交代清楚於九日來揚接事 
學生請求津貼北京高等警官學校江都籍學生呈經内務部咨行省署令飭江都王知事籌給津貼當由縣署咨警所核議刻已據咨覆警費支絀碍難應付一俟充裕再行追加昨經王知事呈復省署轉咨查照矣 
[南京]  
　　菸酒商抗爭官辦江蘇全省菸酒維持會致北京菸酒事務署代電云竊查菸酒公賣定章以官督商銷爲宗旨分支棧招商組織承辦經理事宜部令詳明蓋隱爲體察商情起見消除營業上種種障碍以免踵釐捐故習重累行商溯從民國四年開辦迄今各區分棧雖間有易人之舉然皆以業商接充從未聞以監督機關强迫商民而自行任辦者乃近據第一區各屬菸酒業團體報稱第一區分棧經理告退兩業商人公推殷實商董代理接充未蒙允准省局有收回官辦之說商等以定章具在不能徇一二私人之見攫奪商辦分棧將根本推翻如果　意孤行遽成事實非特有負商人當日創辦之苦心而壓力横施何所不至將舉商人夙所飽受釐捐之苛虐復於公賣而新闢一途商力幾何其有不摧殘殆盡且第一區分棧旣可收回將來全省分支棧均無不可改爲官辦商人生機垂盡受害日深勢必倒閉相望恐於收費前途影響非微亦非國家之福商等現經集議誓死力爭非將商辦之令棧機關原狀保存當另籌最後之對待貴會負有維持之責應當力爲挽回務乞主張公道轉呈本省各高級長官曁主管局請仍准照向章由商繼續承充以免發生危險等情到會復核該商等所陳尙屬援例要求以頒行全國公賣棧章程爲唯一根據似未便遽行更變妨碍商人營業致引起意外風潮據述前情相應代電籲懇署長俯賜鑒核迅予轉飭江蘇於酒事務局局長仍照定章准由業商繼續承辦第一區分棧經理事宜以符定 
 
 

Page 11

 
 
例面順商情毋任感禱之至 
[鎭江]  
　　籌議維持民食鎭屬各縣上年均遭水患收成歡薄現在米價日漸增漲本境糧食存積無多外路來源周轉恐亦難恃刻下上白秈米每石己達十一元以外察看米巿情形此後有漲無退丹徒縣張知事特定本月十二日召集全縣紳董到署開會討論共謀救濟辦法 
時症流行邇來天氣寒暖不正城廂各處時疫流行以春温占多數喉症亦間有之醫生藥肆頗有應接不暇之勢 
[徐州]  
　　緩辦義務敎育銅山縣勸學所近奉敎育廳令據江蘇義務敎育期成會函送訂定各縣因災展緩義務敎育辦法四項令各縣認定一項擬具計畫書呈縣轉廳聞該所以本縣去年水災奇重各種經費極窘即本有各校現狀尙難維持實無除力顧及推廣已認定丁項辦法展緩一年並擬具計畫書呈縣轉呈敎廳矣 
會議小學經費銅山勸學所所長楊勉齋昨日（九日）召集縣視學·各高小校長·會商本年度敎育經費無着如何救濟當候公决减級數·減成發欵·學生加收學費三項同時舉行計甲種師範於畢業後减招一級一高减招二級一女高减招一級二高减招一級六高减招一級各梭經費發七成學生每年酌加學費二元如此救濟或可渡此難關然全縣計算尙不敷一千餘元當再行籌補 
[寜波]  
　　青年會募捐大會開幕寗波青年會爲建築新會所已於前日（八號）晚六時開募捐大會由會稽道尹黄涵之會宴各組長到者除道尹外有王鎭守使·姜知事·林廳長·夏參謀·以及紳商學各界領袖八十餘人至七時開筵當時預繳捐欵五百元者計七組如黄道尹·姜知事·林廳長·孫魯貫·陳賢珩·陳元渭·張顯民·楊傳炳·貝連甫·任莘耕·方保廉·包湘濤等首由黄道尹致頌詞次由余日间博士演講其大旨皆贊許甬青年會此次募捐爲必要之時機并稱該會由中國捐欵建築會所不願以外資補助之尤爲各處青年會之模範異日成功其爲人之欽佩自無待言足見甬人士之熱心斯會云次由胡詠騏總幹事報告會務及募捐進行事宜席畢攝影而散 
[開封]  
　　姜桂題靈櫬過汴姜桂題此次病殁京寓趙督於前日特派許統領蘭亭北上作弔本月四號姜之靈櫬由京抵鄭轉　海車到開封當火車至南關東站時趙氏親率文武蒞站致祭頗極哀悼駐汴毅軍長官如常得盛鞏均先日至省城屆時赴站迎候祭畢趙督復偕同歸德鎭守使寳于瑞許司令及趙傑等親護靈櫬由開封送至朱集站常等則隨姜櫬由朱集下車從旱路取道皖毫原籍安葬午後趙督即偕衆遄返開封與左右語及姜氏億有餘悼并有翰帥死北洋無前輩之語蓋趙與姜氏關係甚深宜其哀悼不置也 
來函 
[蘇州潘邦俊等來函]  
　　現申報館轉各公團公鑒江蘇省有實業腐敗虚糜公欵殊爲可惜即就蘇州絲織模範工塲而論原有資本已屬虧蝕將盡邦俊等爲整頓實業起見故不畏强禦呈控省廳派員查辦旦經曹唐兩委會縣公開澈查省廳並有實究虚坐之令文邦俊等亦有願負全責之支電可見此案特别鄭重非尋常控案可比兩造萬無並立之理乃查復已久消息杳然省廳旣不將邦俊等交付法庭實行虚坐又不將仲場長即速撤任從嚴究辦不知是何用意仰乞各界熱心諸君主持塕道並將齊日陳省電稿呈閱電曰南京省長鈞鑒改革而後法紀蕩然彈劾之制雖存執法之官難得舞弊營私官吏不以爲怪挾嫌妄告人民習以爲常查復委員敷衍塞責不曰查無實據即曰事出有因往往黑白不分含糊了結從未有如此次查辦絲織工塲控案之公開者坐虚究實令文何等尊嚴會縣督查省委尙能守法乃公開查復計時已越兩旬文電紛馳終始未邀一答想煌煌廳道國家尙有懲戒之條豈藐藐微員上級轉無制裁之術倘所控而虚耶公民自當待罪法庭甘心反坐以爲人民誣告者戒倘所控而實耶塲長亦應尅期解職按律處分以爲官吏不法者儆爲國家法律計爲官廳威信計爲實業前途計應請鈞座當機立斷盡法施行以示至公而符前令不勝悚惶待命之至吳縣潘邦俊顧賡熙金天民叩灰 
雜評一 
[楊增新裁兵（默）]  
　　新疆地處邊遠旣有漢回意見之不和又有俄國黨軍之竄擾處此種特殊情勢之下藉口不敷分布而增兵以今日各省擁兵之心理論之亦誰敢議其非者乃楊增新非但不增新兵且實行裁撤十九營雖數不甚多然亦足繼南方陳炯明之後而爲北方各督之倡導矣東三省之張作霖未嘗發一兵以征蒙未嘗以其軍隊供國防之用然年年假名國防增兵索餉則對於同負國防責任之楊增新能不自愧其他内地各省之兵並不負國防之責惟日以製造内亂爲事而亦未聞有一兵之裁則對於以裁兵倡導之楊增新能不自愧出風頭之督軍巡閱日日發電言愛國言自救信華會後之中國大勢而對於最重要之裁兵自身不能實行則對此不出風頭而實行之楊增新能不自愧 
楊增亲迫通電有以後酌量情勢而繼續再裁或仍舊召回意參此活筆蓋以觀各省之舉動也各省贊成之而羣起裁兵則己亦再裁倘各省漠視之而無人響應則仍將已裁之兵召回其用意當不外是是故國家非一人所能做好一人要好而人人要好其事乃可有爲若人人不知要好則一人之好亦終無成裁兵其一例也 
 
 

Page 12

 
 
   
 
 

Page 13

 
 
   
 
 

Page 14

 
 
本埠新聞 
[霞飛上將抵滬後第三日情形]  
　　今日（十二日）上將離滬赴美法國霞飛上將軍抵滬後第三日（昨日）之情形茲詳紀之於左 
[（一）徐家滙之參觀]  
昨日上午霞飛上將軍由徐家滙天主堂主敎等伴乘汽車至徐家匯參觀天主堂及苦修院等沿途觀覽風景頗形愉適至十時許復乘車歸霞飛路法人戴思瑪君之寓 
[（二）黄浦灘萬國義勇軍之校閱]  
　　昨日爲本埠各國義勇隊請霞飛將軍校閱之期上午七時後即有捕房人員在黄浦灘一帶預備一切布置該地暫時阻止兩端交通一面由義勇隊司令官在司令部調齊各國團練兵士於十二時五十分出發至黄浦灘新關碼頭空地排成隊伍鵠候至下午一時半上將偕達猷大尉乘坐汽車光臨至英大馬路巴克爾銅像下預備檢閱車旁有公共捕房所派武裝印度巡捕護衞駐滬各國總領事及各領署各捕房中重要人員均先時到塲中國方面到場者有松滬何護軍使上海許交涉員等上將到時先由軍樂隊奏樂旋由義勇隊各軍官次第向上將行禮畢各團練兵咸舉槍致敬即由約翰孫大尉下令開操各義勇隊整隊經行上將之前由三馬路外灘至大馬路外灘繞行一週其第一隊爲輕騎馬兵次砲隊再次步隊共約千餘人行列整齊軍容嚴肅該隊行過時亦由軍樂隊奏樂行過後各軍官再向上將行禮校閱旣畢上將立於江干觀浦江中之水上飛機船兩艘演水面飛行頗速此項飛機係求新廠製造吃水甚淺以之輸運貨物入蜀極宜上將觀畢仍乘汽車而去赴公共租界工部局之公宴返時則由印度馬巡爲殿以資保護而義勇隊與西人均脫帽歡送至各處來觀者大有萬人空巷之勢誠盛舉也 
[（三）公共租界工部局之歡宴]  
　　公共租界工部局於昨日午後二時設宴歡迎上將軍並即表示祖餞之敬意協約國之各國領事與商務參贊與紳商亦均受邀作陪主賓共約百人工部局總董主席舉杯表不誠懇之意並祝上將健康上將亦還答敬意宴畢乃散 
[（四）法公董局茶會之餘聞]  
　　法公董局於十日之午後開茶會歡迎霞飛上將時主席法領事德賚沛氏出支票一紙計佛郎十萬枚以上海法租界名義授予霞飛上將請其隨意捐助法國任何兵燹城鎭以供修復之費德賚沛氏且謂旅滬法人擬照霞飛路所建之燈柱式鑄一金質雛形上鐫中法霞飛名字贈與上將以作其游滬之紀念 
[（五）霞飛上將之上海觀]  
　　霞飛上將軍十日之晚間在法國俱樂部席上答謝上海法商會會長馬提耳及法總領事韋德禮之演說云頃聞馬提耳君言上海前自有一德國元帥到來之後（按卽指庚子年拳亂時之各國聯軍總司令瓦德西）距今已有二十二年惟余初次來申實尙在此事之前當時法界地址逼狹房屋稀少街道長度祇有數百米突而法租界旁之公共租界則巳有不少之英美人在彼居住至余此次重來斯地乃覺其已非常發達馬路亦擴充至若干基羅米突之長居住界内之人口則達二十萬斯輩蓋皆爲酷愛法國及法國法律之人民凡此種種迅速進步之情形悉皆爲諸君努力之結果頃諸君對於所作之演說余敬聆之下無任感謝不審果將何以答諸君之雅意今惟有對諸君表示余之希望願諸君繼續努力並得最高之成功焉 
[（六）霞飛夫人之起居]  
　　昨日霞飛上將軍檢閱義勇隊及赴工部局宴會時　將軍夫人均未前往伹招請唐寳潮中將之夫人到寓所晤談上將軍夫人與唐夫人感情極洽故唐夫人昨日至晚九時尙未能告辭回寓至十時餘始回又上將軍夫人昨曾於先施公司以二十元購中國女鞋一雙聞將於歸國後於跳舞會用之也 
[（七）滬寗路局接待之經過]  
　　霞飛上將軍由京南來曾經交能部電飭滬寗鐵路局長特開專車照料一切等情已誌本報茲悉此項寗滬專車共用特别臥車花車行李車等八輛並備華菜西餐早午二次每次約四十餘客以及上海北站燈彩鮮花等統約支洋一千四百餘元事前曾奉部電准予作正開銷日昨已經該路局長任筱珊君將此次招待霞飛元帥經過情形具文報部矣 
[（八）霞飛上將偕眷屬今日離滬]  
　　霞飛上將軍曁夫人·女公子·及隨員等定於今日（十二日）下午一時在法租界黄浦灘法總领事署前之碼頭乘小輪渡至吳淞口登大輪銀邦號於赴美後返法該小渡輪係許交涉員向海軍總司令公署所商借者所有霞飛上將样閱萬國義勇隊攝影（一）（兆芳攝影）上將軍之行李共百餘件由交署亦借小輪轉運至大船法總巡費沃禮君已諭令中西越通班各探捕從行轅起至碼頭及經過之處於今日下午一時沿途侍衞恭送各捕房全體人員及偵探等預備鞭砲數萬枚雇就船隻搖至浦中俟上將軍坐艦啓椗時燃放以未欽敬歡送之誠意該銀邦號係於今日（十二日）早晨始由美抵淞今晚六時卽行啓椗赴美 
[蘇社第三屆第一次大會紀]  
　　蘇社全體社員於昨日下午二時在南巿陸家浜職工敎育館開第三屆第一次大會並於晚間七時在大東旅社舉行聚餐會茲紀之如左 
開會情形昨日蘇社開會之秩序如下（一）音樂（貧兒院國樂）（二）報告社務（三）名人講演（四）提議事件到會者除該社理事沈信卿·張孝若·馬雋卿·張仲仁·黄伯雨·黄任之·王丹揆·儲鑄農·朱德軒·榮德生·方唯一·吳寄塵·錢强齋君等十三人外社員到者一百二十餘人來賓亦甚多開會後公推黄伯雨君主席先由主席報告會務略謂地方自治現已定期恢復自治機關亦已成立本社應商籌進行方法此外建築省道關係本省交通敎育諸大端甚爲重要亦已致函省署設法提倡今日亦應討論茲特先請張君勱君講演巿制之觀察爲辦理自治之研究次黄任之君致介紹詞卽由張君勱君講演題爲「英法美三國之巿制及廣州巿制上之觀察」略謂我國人民都以爲自治與官治絶對不同用自治所以糾正官治實則不然國民旣無能力以監督官治更有何力以實行自治所謂自治首重巿政巿爲人口繁多商務興盛之處近如上海漢口天津遠若紐約倫敦柏林皆是也今且不論巿政之内容但就各國巿政之組織而加以評論英國巿政精神全在於巿議會議會議員並各分任執行委員事務是以立法行政成爲一貫其巿政分科亦不採畫一制於每一事組委員會卽小子如「清道」「醫生」等事亦各有一委員會以處理之此種制度自外觀察頗覺紊亂然英人能運用之其結果都覺井井有條此英制之特色在使議員兼任委員會坐而言者亦起而行也德制則與英不同分巿議會與巿行政會爲二部其辦理巿政中人物多爲專門名家有終身研究之者故其街巿之整潔美觀逈非他國所能及至美國制度在南北戰爭前後採用英制惟結果不佳近年以來遂採取委員制由巿民直接選舉委員以處理一切事務委員額數定爲五人採取合議制美之特色在能使辦理商業之經理以其經騐辦理巿政至現在廣州巿制據廣州人士自述謂係採取美之委員制實則不然蓋美國委員係由人民公舉而廣州巿政委員則均由省長任命且美國委員會開會採取公開態度無論何人皆可旁聽而廣州巿政委員則按照條例非特許不能旁聽凡此種種均與美制純然不同吾之言此非謂廣州巿政制度之不良惟就制度言不得不從嚴格論耳張君對於英德美三國巿政論列畢並述自己對於辦理巿政之意見及將來江蘇應行採取之方針演講畢復由主席宣布提議事件（一）「關於請求籌備自治諸問題」（二）「關於請求籌備省道諸問題」（三）「關於請求裁兵理財諸問題」（四）「關於請求試用專門人才以澄清仕途諸問題」（五）「省道建設與軍工築路之建議」該議案均係先由理事會討論通過後由沈信卿君在會塲加以說明各社員亦均有發表分别决議直至五時許始行散會 
茲再將議决各案大要錄如次（一）關於請求籌備自治諸問題（甲）先縣及特别巿而巿鄉次之（乙）凡設立自治機關之區域須先將户口調查凖確再編造選民册調查選民應用嚴格方法防其浮濫於不識文字及吸食鴉片者尤宜特别注意（丙）在未選舉前應多方講演選權之利害關係並多發白話文告（丁）對於各縣發生選舉訴訟案應用嚴格的依法判决（二）「關於籌備省道諸問題」（甲）省道全圖旣經省署規畫呈部核定應請實行測勘詳定分期進行之計劃（乙）籌集購路經費（丙）規定督飭各縣修築之方法（丁）督飭各縣籌備縣道里道此案將王正廷包世傑兩君所提省道建設與軍工築路之建議案合併討論完全贊成軍工築路之王張其辦法由新理事會審查或酌量修改（三）「關於裁兵理財諸問題」（甲）對於督軍裁减軍費表示合於民意（乙）請督軍將平時擬定裁兵計畫宣布次第實行爲各省倡（丙）請財政公開在國會未成立期内於編造國家預算時予地方人士以商榷之機會（四）「關於請試用專門人才以澄清仕途諸問題」（甲）請定期實行考試專門學校畢業生（乙）請實行查考各廳道縣任用屬吏之資格以上兩案均大致通過 
聚餐情形昨晚七時蘇社理事與社員在大東旅社舉行聚餐會並邀請各界賓客多位賓主共約二百人驻社理事黄伯雨君主席所有一切欵待及籌使備開會與聚餐時之各種游藝等均由瞿紹伊君主持餐罷（一）黄伯雨君致詞謂承嘉賓蒞止至爲榮幸社員濟濟一堂亦足快慰社務種種極願全體同人合力進行當此時局國人之力行自治實爲至急之務也謹奉一觴祝諸君子之健適衆亦舉杯示敬（二）曹夏二女士奏鋼琴至覺優美（三）甘肅織物廠創辦人牛厚澤君演說先以南北地方之實業比較論之謂就羊毛一項之統計甘肅·蒙古·新疆·青海四處每年所産　達銀二千萬兩西北之利源誠極富厚伹交通等現尙極爲不便其影響實大次謂近世及將來之商戰最烈故希望國人注重貿易云云（四）大陸報編輯許建屏君演說先作滑稽之詞甚有趣味次即　申前詞而得三「太」字謂頃承主席介紹時曾有屬述華盛頓會議情形之意祗以該會議情形繁複而本夕詩間甚短乃述三點如下一中國人士對於華會在先未能深悉内容而其希望太大二中國與會之當局過於虚心以致信從友邦人言太甚三中國人士對於太會前後之影響等往往未明故可謂爲覺悟太少也戇直之言國人想可亮之後復申述一切甚爲詳盡（五）曁南學校校長趙厚生君演說先暢述其感想次謂中國現在之病根一由於團體往往太小二由於團體之眞正主張太少後復述其對於蘇社之觀察及希望其最新頴之語爲解釋「蘇」字之義亦可作蘇醒之蘇故希望蘇社擴充範圍能蘇己而蘇人云云（六）于竹波君作滑稽談（七）交通大學敎授林禹川君以聖經作諧語颇饒雅致（八）中國女子體操學校學生跳舞至爲美觀（九）江蘇省立第二師範學生奏雅樂繹如也至十時半乃盡歡散 
霞飛上將校閱萬國義通隊攝影（二）（兆芳攝影） 
[王寵惠今日抵滬]  
　　太平洋會議代表王寵惠氏原定星期六乘松木邦號到滬本埠官塲早已預備歡迎茲聞該輪因迷霧須遲至星期日（今日）晨方可到淞船上代表王寵惠等二十七人當換乘駁船開入黄浦午刻准可開抵招商碼頭交涉員已在大東旅館預定房間十餘俾代表團人員居住松滬何護軍使會同許交涉員等訂於今晚七時在交涉公署開歡迎大會昨日已分别知照各官廳各團體並南北巿兩商會請爲查照屆時如有加入歡迎者必須預函答覆以便排列座位云 
本埠上海總商會江蘇省敎育會上海銀行公會上海縣商會上海縣敎育會等五團體先期電商王寵惠博士報告華盛頓會議經過情形已得博士之允許現定於本月十三日卽星期一下午上時在上海總商會開會報告云 
[國是會議第六次談話會紀]  
　　昨日下午四時各省區已到滬之代表在總商會常會室開籌備國是會議之第六次談話會各代表列席者如李俊夫·孫賡三·喬麗泉·劉鳳喈·吳啓瑞·楊春綠·何積煌·馬炎文·李文卿君等公推楊春綠君主席先由幹事孫籌成君報告（一）蚌埠總商會推唐少侯君爲代表（二）江蘇通崇海泰總商會代表馬炎文（息染）江蘇省農會代表徐瀛（廻瀾）昨日報到馬君住孟淵旅社四十三號徐君住大新街上海新旅館十四號（三）本會因公事日忙添聘高臥生鄭翰生二君爲書記均已到會辦事（四）浙江杭州總商會來電請上海總商會出席國是會議者爲代表（五）湖北省各學校敎職員聯合會來函聲明該省省敎育會停頓一切敎育事宜皆由該會主持上年全國敎育會聯合會在廣州開會該會亦推代表出席請援照舊例對於該會公推之余日章代表與各省省敎育會代表同等待遇（六）蕪湖總商會代表寗松泉由本埠來函謂近患目疾不克蒞會己函請該會另推代表大會期可以趕到（七）沈信卿黄任之張仲仁頃來電話謂因本日蘇社開會不克蒞會請假一天次由主席將湖北職敎員員來函請衆討論李俊夫謂若依商敎聯合會通電職敎員會已失根據惟該會旣與省敎育會有同籌質及實力則事實上有地方之餘地何積煌謂余君業已出席本會事實上可母須討論請先將草案大綱逐條討論孫廣三贊成何議主張將此問題留入下次討論主席又將組織大綱草案略爲說明並請大衆討論名稱何積煌提交意見書一件名稱擬定爲「中華民國八團體救國會議」李俊夫孫廣三亦有意見書主張定名「中華民國國民代表會議」略謂根據臨時約法中華民國主權在民則國民討論國是當然可定名爲國民代表會議矧國是二字最易引起誤會何積煌謂國民代表會議太嫌空泛不若定名中華民國八團體救國會議爲簡明至此馬息深入席謂名稱問題頗有研究之價値據各方探聞有主張狹義的有主張廣義的若謂國民談國是而用國是二字未嘗不可孫廣三謂如用國是當冠以上海字樣若冠中華民國字樣則本會代表是否可代表全國民意尙屬疑問一時衆論紛紜莫衷一是主席再加以說明略謂上次開會出席者十八人而主張改易名稱多達半數以上如是名稱問題尙須研究主席又將第一條付衆討論李俊夫謂大綱内不必明定宗旨祇須定一範圍可矣當時因主張不同遂無結果而散 
[商界之集欵贖路熱]  
　　上海商業儲蓄銀行同人近發起集欵贖路會錄其通啓及辦法如下膠濟鐵路贖歸民有自辦已見政府明令公布贖路限期雖有五年然能早日籌集外可以增進國家地位内可以激發國民熱誠凡我國民極宜趕速進行共圖斯舉本行同人亦國民一份子允宜提倡集欵以盡匹夫有責之義且本行同人對於尋常善舉罔不踴躍樂輸矧此舉關於國家命脈更當奮勉儲積以期集腋成裘而備贖路之用凡我同人本當仁不讓之旨幸速圖之茲訂定儲欵辦法數條如次（一）此項儲金定名爲贖路儲金凡願儲積者不論數之巨細儘五年内均可隨時交本行儲蓄處存儲（二）儲金者不論是否本行行員均可一律收儲（三）本行收到儲金一律發給儲金存摺以便陸續存儲但此項儲金祗可備購贖路債票或股票不得移付他用俾符儲集原旨而堅心志（四）本行收到儲金因此爲特别儲欵其利率亦特别按週息八釐計算並每半年結算一次息金（五）如將來對於贖回膠濟鐵路另有辦法不用此項儲金本行當將本利一併發還儲金者 
會德豐洋行自榮培錦鄭樹棠發起贖路儲金團以來贊成入團者異常踴躍前日在本行開選舉會當選正幹事榮培錦副幹事鄭樹棠幹事李久齡均巳就職積極進行 
[恢復縣自治之進行]  
　　上海縣議會自民國元年九月成立至三年三月解散時效尙有一年半前日公欵公産經理處召集舊縣議會議員及各巿鄉經董集議公决援國會省會之先例及浙江各縣議會辦法一致主張恢復已誌是穑茲悉各公團如縣敎育會縣商會欵産經理處十九巿鄉經董公推姚子讓秦硯畦兩君起稿快郵代電請求省長於四月一號實行恢復以爲各縣之倡並聞該會前副議長李右之君通函江蘇六十縣縣議員一致進行同時恢復俾符法案一面繼續民國五年江蘇縣議員聯合會設通訊處於上海以資聯結而利進行云 
[北京路越貨殺人案再誌]  
　　昨報紀北京路發生越貨殺人案事實略有出入昨日已經公共公廨將尸驗明棺殮爰將詳細情形分述如次 
（一）死者張世忠之歷史張係浙省舊紹屬之會稽縣人現年四十九歲原籍有一妻一子子係螟蛉今已十四歲張以賈爲業共同鄉黄智能在湖州南潯設有黄隆昌銅錫店張受雇爲夥嗣黄設支店於震澤以張誠實升爲震澤分店經理年俸一百二十金前後服務將近二十年昨報云張係湖州人悮也 
（二）來滬被殺之情形張來滬辦貨已非一次今次則與其居停黄智能由蘇州乘火車來滬亦係購辦五金等貨物甫於九號下午到申東夥同寓於陳源興客棧前日午後六時三刻張携手提皮夾隨黄步行至公共租界北京路協豐舊貨店門首突有一暴徒將其攔住攫奪皮夾而張不與暴徒乃連開放手槍三響一彈中張左目一彈從張心坎而入洞穿脊背而出頓曉倒地殞命其餘一彈則擊傷行路之貴州路四十四號門牌大昌五金號學徒桑經佩臀部迨五百三十號印捕·六百五十五號華捕聞警趕到暴徒巳刦得皮夾而遁該捕遂帶黄至老閘捕房報告此事捕頭派探將死者舁入驗尸所傷者車往仁濟醫院療治聞桑傷無大碍不久即可治愈（三）驗尸所人證之供詞昨日上午十一時老閘捕房包探張天林與西探將黄智能及見證協豐舊貨店夥陸子英帶往虹口斐倫路工部避驗尸室候訊而在塲之華印兩捕亦到未幾公共公廨俞奠蓀襄讞會同日副領事田中莊太郎氏蒞所驗明尸體升座公位首由黄智能陳訴略云與張同來滬辦貨昨晚偕行至北京路我在前而張手提皮夾在後迨聞槍聲三四響返顧見張已經倒地兇手一人刦得皮夾向弄内逃去故其面貌未曾看見但見係頭戴銅盆帽身穿黑色長衣至於皮夾内祗儲有洋十餘元·銅鎖十四把·眼鏡兩副·鞋兩雙·而巳張從前亦曾來滬數次但渠滬地並無仇人云云次由證人陸子英證明聞聲出視見盜逃去各節所言盜之形狀與黄相同再次華印兩捕稟明出事追盜無着報告捕房情形末由西捕將彈壳三枚子彈一颗呈案謂彈壳係事後在出事地點拾得子彈則由醫院取出云云問官驗訊旣畢援筆諭曰驗得已死張世忠委係生前被槍擊傷身死尸着黄智能具領棺殮給屬收領聽候捕房緝兇解究結格附卷退座返署時已十二句半鐘矣 
 
 

Page 15

 
 
[楊樹浦謀殺親夫案續誌]  
　　包探偵獲帮兇劉五 
住居楊樹浦揚州路八號門牌之泗陽縣人倪同甲於本月八號下午遭髮妻倪劉氏姦夫劉四（即劉同聲）及劉五謀斃案發逃逸當經該管捕房將屍舁入驗屍所稟請公共公廨中西官相驗當飭屍弟倪同良學棺收殮聽候緝兇究辦已誌本報茲悉該捕房捕頭强生氏對於此案非常注意除據情稟請麥警務長飭各捕房中西包探曁内地各官廳軍警一體協緝兇手手外並勒限本捕房中西探捕趕緊嚴緝案犯嚴懲去後昨日上午該捕房包探季立仁購線偵得是案帮兇即劉同聲之胞弟劉五匿跡韜朋路維興里九百三十发和號屋内因即稟明捕頭協同一百二十號西探搿勃脫密往按址將劉五拿獲拘入捕房詳詰口供頗爲嚴密遂訴明捕頭諭飭嚴行收押候解送公堂請辦 
[駐華英領事署之更動]  
　　駐華各埠英領事向分總領事正領事副領事三類本年略有更動杭州蕪湖梧州三處領事署均已裁撤杭州歸寗波兼管蕪湖歸南京兼管梧州歸廣州兼管重慶寗波北京三處副領事署則均改爲正領事署 
[律師公會定期開春季大會]  
　　上海律師公會向章每年春秋兩季開大會二次惟該會會員二百餘名散居各處故每開大會時到會者均不足法驞人數茲定於三月十九號仍假西門外林蔭路江蘇省敎育會再開春季大會該公會誠恐届時仍不足法定人數故於上次評議會議决先將欠費滿四個月者不作會員俾易足法定人數昨日該會函致上海地檢廳請届時派員蒞會監視該會此次應議各案如下（一）改選正副會長以及評議員幹事員等（二）杭州律師公會發起擬於五月一日在上海召集全國司法界開司法大會案（三）領事裁判權問題太平洋會議議决於四個月後由各國組織司法委員會來華調查司法狀况應如何整頓案（四）整理本會一切進行事宜其餘議案頗多一俟大會開成再行發表 
[小東門攤户之一再呼籲]  
　　小東門廟前街一帶攤户周國祥馬桂生吳益來袁阿六曹王氏楊徐氏等數十人聯名再呈淞滬警察廳文云爲生計垂絶飢寒交迫呈請施恩拯救暫准擺設小攤以全蟻命事竊民等寄旅滬濱負販圖活向在小東門一帶擺設小攤以度一家老幼近奉鈞諭不准擺攤民等當即遵照該處攤户共有八十餘家類皆貧無立錐多無隔宿之糧停歇以來别無謀生方法實在乏術生存晝夜涕泣莫知所措前經公推國祥等瀝情呈乞恩施暫維現狀尙沬奉到批示民等常日原係借本營生販售鮮菓雜要最微末之生意歇業近月鬻女質男以續生命室如懸罄原乏衣物可質家徒四壁凍綏直至垂斃災荒流民可受官紳之濟賑民等慘狀難邀仁者之顧救民等亦知沿路擺攤有碍路政惟八十餘家中可徐圖别業另謀生活者不及十分之二如民等實坐以待斃耳惟情景之慘實難言狀爲再不避冒昧環求仁憲頒施高厚之德俯拯四百餘口准予民等在小東門一帶擺設各種攤頭暫照原狀容民等各自注意徐圖改業仰乞恩准批示遵行實爲公便 
[英商紗廠將發行新股]  
　　字林報云怡和系各紗廠經理决議發行新普通股十萬股每股原價五兩加價五兩合成十兩每老普通股八股得購新股一股俟顧問委員會核准發行之條欵後即將於四月間實行發行 
[本週進出口銀洋之調查]  
　　自星期一（六號）以來洋釐升一釐以上三月底期洋無甚上落銀拆最高不過一錢連日稍有升降昨日仍回至四分現洋各埠雖有運來爲數殊微寗杭兩造幣廠此五日内共來洋不及三十萬元故洋釐仍能站住昨日銀行因歡迎霞飛將軍封關無巿故將星期五止進出口現銀現洋調查報告計華義由東洋公司外洋裝來大條四十九條中交等銀行由南京來洋二十四萬元蕪湖來洋七萬元寗波來洋五萬元杭州來洋五萬元鎭江來洋八萬元南昌來洋四萬元各錢莊由蘇州來洋十五萬元大通及台灣住友等銀行裝印度孟買去大條九百四十二條其每日進出口細數如下「星期一」交通銀行由蕪湖來洋三萬元「星期二」大通銀行裝至孟買大條四百九十二條中國銀行由南京來洋四萬元又寗波來洋二萬元又南京去銀三萬雨交通銀行由南京來洋四萬元又蕪湖來洋二萬元本街由蘇州來洋十五萬元「星期三」華義銀行由東洋公司來大條四十九條中國銀行由寗波來洋三萬元又南京去銀三萬兩交通銀行由南京來洋四萬元懋業銀行由南昌來洋四萬元「星期四」中國銀行由南京來洋四萬元又裝去銀三萬兩交通銀行由南京來洋四萬元又裝去銀三萬兩又杭州來洋五萬元又蕪湖來洋二萬元「星期五」中蘇社大東旅社聚餐攝影 
國銀行由南京來洋四萬元又去銀銀五萬兩交通銀行裝南京去銀六萬兩又來洋四萬元又鎭江來洋八萬元住友裝孟買去大條一百五十條台灣銀行亦裝去大條三百條 
[一週間之金融調查]  
　　銀洋上届調查之日午後收盤洋釐爲七錢二分四釐嗣後各埠來源雖多惟裝往北省者絡繹不絶於是六日午後略高至七錢二分四釐七五迄今又漲一釐一二五最高者「十日下午」爲七錢二分五釐八七五昨日略小一二五至三月底期洋據錢業中人觀測南京杭州等處造幣廠之新幣到滬必多所以期洋價與現洋價已相等矣 
銀拆此一週間銀拆甚爲平穩祇有六七兩日稍大至一錢左右嗣後咸在四五分之問而滬津兩埠交易所之影響幸未全體波及然各業之賣賀頗受清淡且大條銀裝赴孟買一埠計九百餘條花旗等銀行買進現標金亦有數百條最大之價爲三百三十九兩在零但中外各銀行與各錢莊對於放欵一層目今更覺愼上加愼也 
各國匯兌除大條銀近期價陸續長一辦士一二五遠期亦長一辦士二五之外先令美匯東匯印度等掛牌匯水表面上雖無升降而各銀行之結價較上週硬多軟少以致三月期標回小至三百三十兩上下金業中之做投機或套先令者均無餘利可圖且上星期間做多頭者莫不受虧觀今後旬日内形勢不致大漲蓋聞大阪方面亦有小交易所四五家擱淺之風潮尙未平息也 
[一週間各銀行交易之調查]  
　　昨日星期六各銀行因歡迎霞飛元帥休息無巿綜查本星期間先令巿面立定無升降大條近期統扯長一辦士一二五遠期長一辦士二五東匯大一分美匯則小七五標金交易甚爲活動漲跌在十兩之間最之價曾升至三百三十九兩二錢最小至三百二十九兩八錢出口貨不甚踴旺絲交易計三十包扯價一千一百九十八兩計値元三萬五千九百四十兩茲將本週各銀行交易錄下 
「星期一」大通銀行買進三月份東滙二十萬元價六錢七分半又買進三月份先令五千鎊價三先令二辦士一二五又買進五月份先令五千鎊價三先令一辦士八七五絲交易三十包扯價一千一百九十八兩華比銀行賣出四月份美滙二萬五千元價六十九元半又買進三月份東滙五萬元價六錢七分半又賣出四月份東滙五萬元價六錢八分道勝銀行賣出四月份先令一萬鎊價三先令一辦士八七五友華銀行賣出四月份先令二千五百鎊價三先令一辦士六二五又買進四月份先令二萬五千鎊價三先令一辦士六二五又買進四月份先令三萬鎊價三先令一辦士七五「星期二」道勝銀行買進四月份先令二萬鎊價三先令一辦士八七五至三先令二辦士大通銀行買進三月分東匯三十萬元價六錢七分八七五又買進四月份先令一萬鎊價三先令二辦士三七五又買進四月份先令五千鎊價三先令一辦士一八七五安達銀行買進四月份先令一萬鎊價三先令一辦士七五至三先令一辦士六二五又結進四月份先令五千鎊價三先令二辦士一二五華比銀行買進三月份美匯二萬五千元價七十元又結出四月份美滙二萬五千元價六十九元三角七分半又結出先令五月份先令五千鎊價三先令一辦士六二五花旗銀行結進現標金四百二十條價三晨三十八兩七錢「星期三」道勝銀行結進四月份先令二萬鎊價三先令二辦士四三七五六二五又買進四月份先令五千鎊價三先令三辦士大通銀行賣出四月份東滙二十萬元價六錢八分至六錢六分八七五朝鮮銀行結出三月份東滙二十萬元價六錢七分二五華比銀行買進現交標金二百五十六條價三百十二兩七錢半「星期四」道勝銀行結出五月份先令五千鎊價三先令二辦士七五三菱銀行結進四月份東滙十萬元價六錢七分一八七五花旗銀行結進現標金六百三十條價三百三十三兩麥加利銀行結進四月份先令二萬五千鎊價三先令二辦士七五又結出四月份先令五千鎊價三先令二辦士七五友華銀行結出四月份先令三萬鎊價三先令二辦士七五又結出四月份先令一萬鎊價三先令二辦士八七五又結出五月份先令五千鎊價三先令三辦士大通銀行賣出三四月份東滙八十萬元價六錢六分半至六錢六分二五又買進四月份先令五千鎊價三先令三辦士「星期五」道勝銀行買進四月份先令一萬鎊價三先令一辦士一八七五友華銀行結出五月份先令五千鎊價三先令二辦士六八七五又結出四月份先令一萬鎊價三先令三辦士二五 
[昨日之金融巿况]  
　　昨日銀行界封關銀幣上午開盤七錢二分四釐八七五下午又漲八七五爲七錢二分五釐七毫半較前日大一毫二五三月底期洋交易甚少因人心看小之故是以與現洋巿價相埒銀拆上下午皆係四分表面雖鬆而錢莊放欵仍緊各項商業殊鮮佳况出口貨依然呆滯云 
[全國商會聯合會啓用關防]  
　　全國商會聯合會恢復後發表文件迄今仍借用上海總商會關防茲聞該事務所爲辦事便利起見自本月十五日以後啓用該事務原有木質關防昨日特爲此事發出公函通知各公共機關略謂案查本聯合會上年臨時大會議决恢復總事務所後一切公文係借用上海總商會之關防茲查總事務所前次本有木質圖記一顆自應照舊鈐印以資信守謹於本年三月十五日啓用除分函外相應函達查照中華全國商會聯合會總事務所啓 
[滬西烟兌業組織衷和社]  
　　昨日（十一）下午二時滬西烟兌同業假座西門外方斜路袁社開會到者百餘人公推范松洲爲主席報告開會宗旨略謂我烟兌一業以洋碼進貨以錢碼零售取利素薄乃近年受巿上銅元充斥及房價迭增米珠薪桂之影響大有不堪維持之概若不急結同業團體將貨價略增兌價劃一不足以維持茲由我業甡和泰寳彰周一大萬全德大昌鼎昌祥鼎和祥怡盛等八家發起組織一滬西烟兌業衷和社訂立章程公同遵守以資維持當經公衆贊成即請余閬曦代擬章程七條由主席宣佈衆無異議嗣推定范松洲爲主任馬永清爲副主任俞閬曦爲文牘周如馨沈瑞芳裘棠林沈鍾梅王兆炎王如梓王全芳沈永甫等八人爲評議魏伯年丁怡鑫王景庭方俊傑葉子鑫孫吉生凌承志虞成初等八人爲交際即由以上各職員職員推定應漲各貨價自單即日印分各舖於陰暦二月十五日起依單漲價社址即附設於衷社云 
[滬寗車乘客帶土之查獲]  
　　皮箱内儲土五百八十兩該乘客託故逃逸 
前日滬寗路由寗開滬之特别快車到上海北站時有一乘客手携白色皮箱一只内儲物甚重當由警務稽查趙河清見其形踪可疑上前查問該乘客言此箱之鎖匙由主人藏在身中走至站外尋主人一去不返將箱存放稽查行李房内昨日由洋總管及洋稽查開箱視之箱中藏烟土（由陜西來的）五百八十兩由洋總管抄獲之後加封條存放候稟局長核示 
[四誌李長玉鬭傷病死案]  
　　傳附近店夥質證劉恒順烟紙店學徒袁春林傅源祥牌店學徒金錫銘毆打垃圾夫李長玉旋李怱斃命經屍父李雪桂投地方檢察廳請求伸雪前由張檢察官騐讯之下判袁金收押候示在案茲悉此案昨又飭傳邑廟第一樓下肇事處附近各店主夥來案問話下午傳到劉恒順主婦劉秦氏傅源祥店夥陸洪生及石松齋裱畫店夥吳筱亭顧錦華洋鐵店夥周榮生二雅堂箋扇店夥踐蓮舫悅來糖果店夥李仲咸留雲軒硯盤店夥孫學禮文萃齋刻字店夥顧鶴鳴容光照相店夥王世英等由法警朱萬沅報到何檢察官傳案預審良久據各人聲稱我等均不在場亦未目覩惟聞因細故衝突扭赴警區究竟是滞圖毆致斃我等一概不知等語奉諭着分别退去候核 
[少年宣講團創立兒童圖書館]  
少年宣講團茲鑒於各地兒童除日間受學校所規定之課程外恒鮮相當之娱樂場該團同志今擬創立兒童圖書館數所爲兒童增加知識之消遣地刻由該團編輯谷劍塵幹事王溶水二君發起先助者有汪龍超陳孳何朱志偉張蘋周何佛村諸君並已推定王溶水汪龍超谷劍塵爲籌備員積極進行其第一處已擇定在該團通俗圖書館中試辦除徵求關於兒童書籍及一切著作動靜物模型各種玩具外並聘請熱心社會服務之女士爲管理員任指導之職云 
[神州交易所理賬問題]  
　　神州物劵日夜交易所自宣告解散後其理事沈馥山即被該所董事巴西國人栢雷萊在公共公廨刑事科狀訴盜取股欵洋十五萬六千元該案陪審者由巴西總領事委任義副領事費洛氏充任後以原告所訴不能成立判决註銷而費君遂亦向巴西領事辭去陪審一職至巴西之公廨陪審官則由該國總領事派約克斯加氏接充（昨報悮約氏爲西班牙所派之公廨陪審官合爲誌正）昨晨約氏爲栢雷萊以清理神州交易所名義具狀聲請諭令茂豐　昶信裕志成元甡恒興六錢莊將該所存欵給伊收取一案蒞廨陪同張襄讞升座審訊首由栢雷萊之律師上堂陳述請求緣由繼據栢雷萊供稱文交易所旣向巴西領署註册常照巴西法律辦理後因解散問題我曾三次通告各股東開會集議一二兩次均因不足法定人數會議未開第三次到塲股東有一千五百股對於舉我爲理賬員全體赞成我並得巴西領事發給證書允可該所股票賣出有三萬一千五百股每股價洋五元查該所理事會將欵濫用故曾請求給諭各莊止付此存欵約有五六萬金我旣爲清理人應得將欵取回俾可償還房租等費如有盈餘再行按股分攤前拍賣該所之生財計得價銀五四百兩云云該所全體股東代表律師與該所理事會代表律師均到堂反對原告之請求謂全體股東無一贊成栢雷萊爲該所理賬員該所股東及辦事者概屬華人理賬一缺常然由華人自爲云云並與原告律師互相辯論而原告律師堅持非由原告理賬不可並有此案不應由公堂審訊之言中西官訊至此以雙方各執一詞遽難解决諭改期訊理 
[老虎灶漲價不成續誌]  
　　縣署布告不得私行加價 
上海縣公署昨發布告云照得水爐業近日暴增水價並未呈經本署核准用　　有煩言貧民尤感不便紛紛呈請取締當傳該業領袖杭國治到署申斥限令將私發傳單尅日取銷仍照舊價出售去後茲據杭國治呈稱竊查此次水爐同業實因百物騰貴生計艱難曾由滬南同業主任王贊臣曁老柱首趙忠銘等出維持擬定齊行加價辦法國治當以此事必須呈准而後可乃同業人等迫不及待志在必行無可奈何祗得服從衆意允以姑且試行再爲定奪現旣譁然同業人等又係鄉愚無知誠恐釀成事故反爲不美思維再四惟有遵諭暫行取銷俟有相當時機再爲呈請准予齊行加價以期妥善等語查該業如因不得已而加價例須由同業公議後呈經本署察核務期業户用户雙方並顧方可准行此次未經呈准擅自加價且將杓子改大驟加至每杓二文沸水三文之多殊爲不合其中難保無指使壟斷藉以漁利情事本應澈究嚴懲現旣遵諭取銷姑寛免究爲特示諭該業人等知悉務各遵照一文一杓向章仍用舊杓售水不得私行加價如違提究不貸除責成領袖杭國治隨時查報外特此布告 
[上月末上海物價指數表]  
　　財政部駐滬調查貨價處二月末上海物價指數云本月指數爲一一一·七比前月跌去百分之○·二其變動可謂輕微但除雜貨類所包燃料·建築材料·工業用品及其他物品諸目較爲平定外如五金糧食兩類均漲上百分之一乃至百分之三而其他食物與疋頭及其原料兩類則反是前者跌去百分之一·九後者跌去百分之三·九總指數之一一一·七蓋此數類漲落相殺之結果也本月指數比去年本月計增四十八點即漲上百分之五·四而比戰前物價則巳漲上五成有奇右表末行總指數一五○·一即以民國二年二月初即癸丑年正月紅盤時物價作爲百分者也茲將二月末物價指數表更下 
（一）此行戰前即一九一三年二月初之物價作爲百分 
類别月别十一年二月末同上（一）前月末去年二月末糧食一三二·○一五三·四一二八·二九八·五其他食物一一一·二一二八·五一一四·六一一一·九疋頭及其原料一○八·○一五四·五一一○·○九四·五金屬一○四·一一四一·二一○二·九一一三·四燃料九一·七一六九·六九一·九一○三·五雜建築材料一二○·一一七○·七一二一·四一一九·七工業用品九二·五二一七·五九四·一一二八·三貨其他物品一○八·八一三四·○一○七·七一一三·四雜貨平均一○三·三一七二·九一○三·八一一六·二總平均一一一·七一五○·一一一一·九一○六·九尙有本埠新聞等轉入後頁 
雜評二 
[爲問歡迎之所得（旡用）]  
　　近三數日來滬上中外官商共忙於歡迎法蘭西霞飛將軍之一事今日行將去矣爲問我國官商歡迎之所得爲何 
使歡迎者而謂吾之歡迎不過尋常醉酢而别無意義者則亦已矣如認此種歡迎爲特殊舉動不可以尋常酬酢目之者則應有心得將軍爲歐戰第一元勳今日世界之和平爲將軍一手所造成則凡懷有野心不惜以國民之膏血供其營建地盤之材料者安得一中國之霞飛蕩平之將軍寡言云但盡己職則今之擁有重兵好說冠冕堂皇之話究其實際無一言顧其行者霞飛而是若輩必非所願當世軍閥大覺大悟也盡己職三字不許軍人獨占霞飛軍人盡其軍人之職凡爲國民自有國民之職認定方針努力前進主權何在放棄弗容更願全國國民大覺大悟也歡迎英雄租界居民同申敬意蓋協助多則情感篤情感篤則界域泯爾後租界中事宜由租界居民共參議而共負責事雖半而功乃倍凡此舉爲歡迎霞飛將軍者所應有之心得不然卒然相覩歡然道故黯然遠别棄之如遺斯仍不脫尋常酬酢之跡敬之歟慢之歟倘亦霞飛將軍之所不樂聞歟 
 
 

Page 16

 
 
本埠新聞二 
[交大滬校同學懇親會今日開會]  
　　交通大學上海學校（南洋）同學會前訂於二月二十六日在半淞園舉行新舊同學懇親會曾將秩序單入塲劵分送各新舊同學嗣以天雨一再延期茲定於今日（十二日即陰曆二月十四日）下午在本校舉行風雨不更並請新舊同學挈同眷屬隨帶原劵准時蒞臨如入場劵尙未收到或己遺失或劵數不敷者均可入内無須補劵云又屆時所有娱樂節目照原單加增舊同學音樂及游戲之類再蒞會之兒童可臨時組織游戲擇優酌贈奬品以助興味云 
[青年會徵求大會之尾聲]  
　　青年會徵求會本届總分獲居魁首者爲建設隊隊長潘志銓該會現按徵求章程得分最多之一隊應將全隊出力人員合影以留紀念爰由該隊長會同名譽隊長盛澤承參謀姚繼唐通告全體隊員訂於今日（十二）下午二時假法租界葛羅路二號澄園開茶話會并照章全體攝影以留紀念 
[仁濟堂施種牛痘]  
　　公共租界六馬路仁濟善堂聘請方筱蘭施種牛痘定期於月之十六日爲始每逢三六九日午後一時起至三時半止 
[演劇助賑皖災預誌]  
　　松滬何護軍使鑒於皖省去年發生重大水災近日災民嗷嗷待哺殊堪憫惻是以會同警廳長徐國樑滬紳朱葆三等發起演劇助賑定本月舊暦十七八九三日假法界乾坤大劇塲演戲所得戲資悉充皖省賑災費用已將戲劵分送各界代爲勸銷矣 
[各團體會議籌備會紀]  
　　聯合通信社云昨日下午三時各團體會議在逢吉里一四五號開籌備會到者二十餘人公推董福開主席熊本旭紀錄首由主席報告籌備經過之情形次討論五日開會地點及開正式會籌備事宜結果推定毛一豐借開會地址熊本旭孫鏡亞擔任登開會廣告及發通告馬少奎汪浩鄧嘉縉張星五擔任會塲佈置事宜并决定開會秩序如下（一）推主席（二）向國旗行三鞠躬禮（三）由主席致開會詞（四）自由演說（五）擬通告成立電文（六）决定第一次正式會議日期（七）攝影散會又該會有南京代表徐瀛已報到云 
[粤僑商業聯會選舉職員]  
　　上海粤僑商業聯合會昨通告各會員函云陽曆二月十九日第二期常會會議選舉職員公决本會選舉應仍照上屆公舉正副會長三位另舉幹事百位分任會務俾易收效茲定於陽暦三月十二日（即陰暦二月十四日）爲本會選舉正副會長曁幹事之期送上選舉票會員名單選舉簡章各一份即祈查照塡選並請是日准下午一時駕臨事關選舉萬勿放棄是爲至要拊錄選舉簡章（一）仍照上屆選舉止會長一位副會長二位（一）請查照會員名單選舉一百位爲幹事擬舉某位即於名單内圈出某名共圈一百位（一）所有選舉定於陽暦三月十二日下午一時當衆開票以多數爲當選（一）票數相同以抽籤法定定之（一）選舉正副會長票並選舉幹事名單請於陽曆三月十二日以前送交本會如開票之後始行送到者作爲無效 
 [P縣商會今日開常會> 
　　上海縣商會訂期十二日（今日）開今届第二次常會所有提議各案均已預行編列以便交議昨日己由文會分函各會董請届時蒞臨以便於午後三時開會列席與議云 
[東莞同鄉會徵求會員]  
　　旅滬東莞同鄉擬於本月十二號下午二時半在北河南路泰華里二九五號籌辦處開徵求大會經選定梁劍爲東字隊長葉鏡到爲莞字隊長黄澤生爲同字隊長張維爲鄉字隊長丁淡如爲會字隊長共分五隊積極進行並定陰暦三月十四日爲徵求會閉幕之期現隊員己有一百六十餘人聞東莞同鄉旅滬約有數千人務期均入會爲會員云 
[虹口小菜塲之改造]  
　　頂上添設樂園 
虹口三角小菜塲營業素稱發達西首一角今已拆造其改造工程用水門江鋼條建築分爲三層其頂上所設樂園係兄弟營造公司承包計工程半年内可告成工料共需洋十萬元云云 
[調查龍華鎭户口]  
　　步兵三十九團張長以龍華地方居户甚衆良莠難分尤慮斥革軍警逗留境内擾害地方自當清查户口如查有客籍而無正當營業者即行驅逐以維治安已於昨日起派員隨帶司書生一名及兵士二名分往該鎭按户調查矣 
[張輔漢調任十師執法處長]  
　　前任駐滬京師憲兵第三營營長張輔漢現奉浙省慮督軍委爲陸軍第十師執法處處長已於前日前往吳淞任事矣 
[部派查勘監獄員將抵滬]  
　　司法部代理總長董康委派司法司長主紹荃赴江蘇查勘司法各監獄狀况五司長由京南下先蒞蘇州查竣第三監獄業已會同高等檢察長許受衡等由蘇來申檢查第二監獄上海地檢廳等得信後昨午齊詣滬寗火車站預備迎迓　 
[標賣糖業交易所房産餘地]  
　　本埠糖業交易所現已議决實行解散所有營業塲房産並餘地等經該所董事會邀集各股東議决悉數召變擬訂投標章程開明最低價格通告各界實行標賣已訂定今日（星期日）假南巿毛家衖上海縣商會爲投標塲昨己由該所董事會致函該會會長查照矣 
[又一受洪善强騙者]  
　　聯合通信社云昨有蔓盤路道達里贛人徐姓官粤僑滬囊資頗富由友人介紹認識洪善强不知如何墮洪術中虧空甚巨無法彌補乃服毒圖盡幸人覺察得救更生徐之親友雖多有代抱不平之人亦無善法爲之維護云 
[新閘路之小火]  
　　昨日天將破曉時公共租界新閘路一千七百六十九號門牌滋豐押店内忽爾火發經救火會得悉立驅皮帶車馳往澆息計燬樓屋一間 
[三人搶飾各押一月]  
　　無賴朱阿毛王書珍楊德方等三人日前在法租界菜巿街强搶陳遠吉妻某氏頭上之金挖耳一支而逸當由原告報捕請緝在案現爲包探陶德勝陸根生偵悉前往將朱等拘獲惟贓物無從吊案帶入捕房昨解法公堂請究先由原告投訴被搶情形詰之朱等供認强搶金飾不諱中西官判着朱等三人各押西牢一個月以儆 
[攫飾案三起]  
　　沈洪居押年半王阿二徐金芝各押三月沈洪居前日在東楊樹浦路攫取婦人陸邢氏之五歲女兒大媛金絲圈一隻當被包探姜喬追獲昨解公共公廨由俞襄讞會同日田副領事訊得沈係過犯判押西牢一年半項滿逐出租界又王阿二王克記沈阿奎朱杏生前日在韜朋路串攫女子顧銀秀金耳環一隻當被包探錢連奎拘獲昨解公共公廨訊實判王阿二押西牢三月餘人各押兩月贓交原告領去又匪徒徐金生前日午後在南京路攫取婦人吳載氏金挖耳一支圖逃經氏鳴捕追獲人贓一併帶入捕房昨解公共公廨經陸襄讞會同義副領事費君研訊屬實判徐押西牢三月贓交原主領回 
[浦東之兩烟案]  
　　浦東三區警署巡官李鶴鳴前晚督同長警在陸家嘴安徽人王盛林家内抄獲烟槍二桿·烟燈三　·烟膏半磁缸·零星烟具數十件連同吃客金愼清潘金昆邵阿臣顧立生等一併解署又該署長警鄭玉芝等於是晚巡邏經過吳家廳地方盤獲身藏烟具之張大弟一名帶署訊據張供稱羹無烟癖此項烟具係店内友人因病借吃今晚老板着我送往浦西請求寛宥等語曾署長當以事關烟禁未便擅專判將以上二案於昨押解警所發落 
[私賣鴉片押一月]  
　　住居北四川路崇福里七百五十六號門牌之本地人嚴阿因在家内私售鴉片烟膏被該管捕房中西包探查悉前往抄出證物於昨連嚴併解公共公廨經中日官質訊之下判罰洋三十元無力改押西牢一月煙膏銷燬 
[兩妓女私行賣娼之科罰]  
　　漢口路鼎豐里妓女蘇弱蘭（即素娟）民慶里妓女娥影均未領捐照私行懸牌賣娼被專查妓院之西捕摩亞與八百二十五號華捕查悉以春違章稟廨出單於昨將蘇妓及娥影之鴇婦王老大併傳至公共公堂經中西官訊明判蘇罰洋十元王鴇罰洋二十元一併充公不准再行懸牌賣娼 
[鴇婦縱妓拉客罰二十九]  
　　妓女劉來喜發堂擇配法租界小東門一枝春街鴇婦高王氏日前縱令烟妓劉來喜在途拉客適爲巡捕查見帶入捕房昨解法公堂請究先由捕頭上堂稟明違章情形詰之劉來喜供女子被人拐來買與王氏處爲娼時常被其虐待不堪其苦請求超豁中西讞員判王氏罰洋二十元充公劉來喜發堂擇配 
[鐵剷置於門前之衝之突]  
　　愚民之迷信可笑 
鹽城人潘揚和孫登洲同在吳淞做馬路小工日前來滬購買鐵剷數把因所帶銀洋不敷至閘北七十二間友人宋開達處挪借當將鐵剷暫放於宋鄰徐存金家門前詎徐妻唐氏以爲不利與潘孫大起衝突由宋調處以香燭鞭砲服禮了事昨日徐之小孩忽患痧痘症身死徐復至宋處吵鬧宋遣人喚潘孫到來徐夫婦糾同徐柏氏唐吉子等行兇肆毆並索棺費洋十元由宋鳴警一併拘入四區二分所轉解司法科聽候核辦 
[電車撞翻飩擔]  
　　鍋碗壺瓶盡碎油鹽醬錯滿地前晚十時半有一年約四十餘歲頭戴瓜皮帽身穿短棉襖腰束藍布裙足踏草鞋之某甲肩荷餛飩擔手敲毛竹爿行經湖北路孟淵旅社門首適三路二十六號電車由南往北直駛而來電車頭側與餛飩擔相撞甲猝不及防跌仆於地人雖未傷而餛飩擔則巳打翻鍋碗壺瓶盡皆破碎油鹽醬錯餛飩狼藉滿地一時觀者如堵甲則呆若木鷄不知所措矣 
[電車上扒手押一月]  
　　竊賊李杏生日前在法租界電車上摸竊陸忠蘭良袋内储洋五元之皮夾一只圖逸當爲事主察悉嗚捕將李人贓並獲帶入捕房昨解法公堂請究先由原告投訴被竊情形詰之李供認摸竊不諱中西官判李押西牢一月給原告領去　又江北人張萬意前日下午在新閘咱三路電車上摸竊韓理東袋内皮夾現洋圖逃被韓察悉鳴捕將人贓帶入捕房昨解公共公堂經中西官訊實判張押西牢一月贓交韓領去 
[公共公廨訊案彚錄]  
昨日公共公廨訊理之英控告定貨不出案一宗不理房租案兩宗併誌如次（一）喊厘洋行訴金詠記洋倾號主金詠森不理貨價銀七千六百六十三兩一錢四分案被告延高露玲律師辯獲以貨樣不符故不出貸付價結果以被告所定之貨准除貨樣不符之一種拒絶收受外其餘各種應着按照合同於七天内備欵出貨並給付原告常年六厘之六個月利息被告金詠森改交二千兩舖保（二）北四川路新亞藥房之何維碩因欠房主馬海洋行三個月房租銀一百六十五兩被控由公廨判决償還詎何迄未履行堂諭並於前日搬店脫逃是以原告律師投廨請求飭提何維碩到案追繳判决之欵結果准原告代表律師請求辦理（三）北四川路四十二號億利糖菓號經理郁永棠因不肯出屋被房主馬海洋行控經公廨判令遷移原告所收小租銀五百兩着發還被告在案詎吳尙未遵諭出屋亦不交付房租昨原告代表律師到堂請飭被告付清欠租限期出屋結果該被不遵一月二十一號堂諭殊屬玩延茲限被告於一禮拜内遷讓房租付至三月十五日爲止應由原告於應付被告之五百兩内扣除餘欵繳存公堂候被告出屋時發給 
[誌謝]  
　　大東書局發行之「星期」係包天笑君主任編輯現第二期已出版内容頗多有趣味之作昨承該局惠贈一册又中華書局惠贈一四八期「英文週報」一册誌此併謝 
公布欄 
[江蘇高等審判廳]  
　　民庭判决姚阿裕與姚苗生等爲廢基糾葛控訴一案（决定主文）本件控訴准予註銷本審訟費由控訴人負擔徐汝玉等與周頌康爲賣田涉訟上告一案（判决主文）原判除撤銷第一審判决改判被上告人無庸捐助峭歧鄉敎育會經費之部分外撤銷發還江海地方審判廳迅予更爲審判上告人其餘之上告駁回錢文卿與沈福卿因違約涉訟控訴一案（判决主文）原判關於令沈福卿償還錢文卿洋三千元之部公撤銷沈福卿應償還錢文卿洋三千五百元錢文卿其他部分之控訴駁回控訴審訟費由兩造平均負擔徐周氏與徐春桃爲承繼及遺産涉訟控訴一案（判决主文）原判撤銷徐春桃之子賡聲並未承繼已故徐銀桃爲嗣徐周氏應撥給賡聲田十畝徐春桃應將六十九畝田單交還徐周氏具領本案訟費由徐春桃負擔徐春桃爲承繼及遺産聲請中止一案（决定主文）本件聲請駁回聲請費用由　請人負擔葉少堂與劉毛弟爲田界涉訟上告一案（判决主文）原判撤銷本案發還上海地方審判廳迅予更爲審判以上三月十一日 
[上海地方審判廳]  
　　公示送達（全文在本廳揭示塲公布）第三八號（民二庭）一 
與董阿寳因答屋糾葛一案（判决主文）董阿寳應償還金仰孫欠租洋二十元五角並將租住永吉里房屋一幢遷讓一年陰暦正月起房租按月四元計算應至出屋之日止訟費歸董阿寳負擔 
判决主文（民一庭）一件决定壽才　與金老山欠欵　葛一案主文本件訴狀准予註銷訟費歸原告人負擔（民二庭）一件判决郭霖階等訴沈覲舜因契約糾葛一案主文原告人等之請求駁回訟費歸原告人等負擔一件判决遠士興與黄張氏因贖田糾葛控訴一　（主文）原判關於墊糧代租之部分撤銷被控訴人在第一審扣除糧租之請求驳回控訴一共餘之控訴駁回本審訟費歸兩造各半負擔 
批示一件孫芸青等狀請飭令被告不得開始營業由狀悉本案判决尙未確定依法不能執行所請先行勒令唐國福福興圈水爐停業之處應毋庸議此批一件劉松年狀領案欵由准領此批一件顧徐氏等狀交案欵中准交此批一件沈錫榮狀保張小毛由准保此批一件陳有水狀請執行由狀悉候傳案勒追此批一件朱大章狀請銷案由狀悉准予銷案此批一件孫晉和狀請暫緩執行中狀悉業巳當庭諭知矣此批一件嚴袁氏狀領訟費曁簿據由准領此批一件沈仁狀領證件由准領此批一件王阿松狀領訟費並分據由准領此批一件樂俊寳狀領簿據等件由准領此批一件平治門狀領道契由准領此批一件劉松年狀委張思灝代理由准委任此批一件楊樹年狀請銷案由狀悉准予銷案此批一件史濟祥狀請追繳方單由狀悉着即來案候諭此批一件集雲閣狀交房租並訟費由准交此批（以上三月八日） 
[上海縣公署]  
　　批示葉月亭呈爲遺失田單請求備案由批據笛二十三保十三圖體字圩第四百二十八號楊元吉户田六分三厘三毫田　半紙遺失請備案等情未據聲明此項單地歷由何項户名承糧着將糧串送核此批報纸存張炳榮呈爲　批檢串聲明請求察　准予備案由批候令册書查明單户畝分及糧户是否與册相符具復核奪此批糧串存 
[淞滬警察廳]  
　　批示一件姜遂批據呈已悉查革醫陳克卿等糾黨敲詐行兇成傷等情虚實均應澈究仰候令行五區三分駐所查明拘辦可也此批一件姚明點批來呈巳悉查本案巳函請上海法界會審公廨將沈子揚迎　歸案矣此批一件林汝才批呈悉靜候警區獲犯解究毋庸多凟如果該民已成殘廢仰遠前赴上海地方檢察廳騐傷訴辦幸勿自誤此批一件顧錦根批續事巳悉據稱旣有線索可尋不難將爾妻追案法辦仰　前赴上海地方檢察廳訴請拘究可也此批一件張蘭生批據呈巳悉案關誘拐串匿捲物潛逃巳涉刑事範圍仰　前赴上海地方檢察廳訴請拘究可也此批一件邱應氏批呈及粘　均閱悉准即令行第一區及偵緝隊從嚴訪緝可也此批 
 
 

Page 17

 
 
申報星期增刋 
[國内一週大事紀略] [  旡用]  
　　本星期中國内情形大旨雖無甚出入。而前此所述各問題半有急激之變化。惟此變化有現確切之情狀者有示不可測之形勢者又有似不可测而大約可以推料者。茲姑就此一星期中之概要分述於次。（一）内閣問題顔之决辭前此巳可預斷然梁旣不辭後繼之未得其人鮑雖各方無反對第其本身雅不願投此漩渦而最要關鍵仍在奉張不肯遽允犧牲梁閣。五日鮑報告徐巳有此語。而十日消息更有嚴峻之表示曰梁非吾私人尙不能見容於洛陽鮑爲吾至親其不愜吳意可知吾决不表示可否云云。是鮑閣雖洛吳同意恐仍止混沌於顔辭梁假（十日訊梁巴續假一月）鮑拒（十日訊謂） 
自忖衰庸無裨當局請顔維持）徐病閣員渙散之中耳。（二）直奉問題可謂日緊一日。四日消息奉張訓令關内奉軍四月一日以前一律開拔出背外交團僉認時局行將决裂直曹對吳仍極負責是直奉問題最耐人尋味而最不可測。推奉之意必聯粤之後先由粤軍北代。無如伍朝樞一度接洽未見宏收成效奉不得粤當不敢遽行决裂。所謂直奉之爭與其認爲急性病無寗認爲慢性病之爲較近也。因此兩問題釀起（三）徐病問題。徐向從容應付自詡爲能。獨此一星期中火燒眉毛不能不覺稱病稱向國民辭職電懇曹銳就奉設法轉圜此老夙性平靜至是亦緣其心驚膽戰而動矣。（四）財政問題張弧夙號小有才者局外攻訐視若蚊虻之過乎吾前且反唇以相稽。詎一不顧情面之董康原　借爲掩人耳目之查債會卒竟變爲搬甎壓脚之查債會此爲張弧所夢想不到者。聰明人往往爲笨人所制此其一證。况張弧已嚇退財部亦解體查債會之結局當然以不了了之記者亦不必辭費已。（五）北伐問題無甚進步蓋粤奉携手粤奉力弱之暗示粤奉不確實携手即不易興兵動衆故此種慢性的北伐病至是將變爲最慢性病矣（六）海員罷工問題完全解决素號言不二價威信爲重之大不列顚式之港政府今亦服從多數而爲取消布告恢復工團二十世紀之勞働界勢不可當令人望而生畏。此一役也洵將來勞工史中大書特書之好資料矣。總之國内情形混沌不明非國民有確定之主張政府不能納行動於正軌是主要點猶在國民之自努力焉。 
[世界一週大事紀略] [  旡用]  
　　本星期中世界大事除罷工問題外所得聞者絶鮮。茲就前此所述各事而拉雜記之。（一）日諾瓦會議本已决定展期然此一星期中可述者。俄勞農政府發表通告稱勞農外交在謀日諾瓦會議之實現。意大利政府宣布接受四月十日召集日諾瓦會議之建議。美國辭謝參與日諾瓦會議謂美國切願歐洲經濟之蘇生此次會議因以經濟爲重但恐流而爲政治會議故未便參與路透電傳美國數報表示失望。（二）印度政潮已非一日近鑑於埃及獨立益覺勃勃。駐紥巨倫竇之印度錫克兵與本傑白兵略起風潮印度政府並已决定逮捕甘地。（三）罷工事不但未熄且有新發生者此一星期中傳入吾人耳鼓者一愛爾蘭之郵夫罷工二西哥之電氣工人罷工三日本之造船工人罷人四英國之機匠罷工五南非洲之總罷工以内南非洲之罷工爲最烈也。此外美議院於太會協約政府與議院感想不同舌戰雖久究不知如何解决也。 
[日本之陪審法案] [  旡用譯]  
　　陪審制度爲近世最流行而共認爲最適合於現社會之制度。我國學者亦多主張。日本年來對於司法制度力謀改進。陪審法案樞密院精算委員會已通過可决一俟上奏裁可即行咨送國會討論。茲將此項法案迻譯如左以備閱者參考。再本增刋譯載此稿備供參考故名詞之原文意義與淺文相　而可解者仍之。惟實相異者始譯以漢詞閱者鑒之 
目次陪審法第一章總則第二章陪審員及陪審之搆成第三间陪審手續第一節公判準備第二節公判手續及公判之裁判第三節上訴第四章陪審費用第五章罰則第六章補則附則 
第一章總則。（第一條）裁判所依本法之所定對於刑事案件得依陪審之評議而爲事實之判斷。（第二條）應處死刑或無期懲役或禁錮之事件付陪審評議。（第三條）應處超過長期三年之有期懲役或禁錮事件而屬於地方裁判所管轄者因被告人之請求而付陪審評議。（第四條）應處左揭之罪之事件不問前二條之規定不付陪審評議。（一）屬於大審院特别權限之事。（二）刑法第二編第一章至第四章及第八章之罪（三）犯軍機保護法陸軍刑法或海軍刑法之罪及其他關於軍機之罪。（四）犯依法令而行公選之罪。（第五條）第三條之請求於第一項公判項日前爲之。但站在該期日前受最初所定公判期日召喚之日經過十日者不得爲之。（第六條）被告人於檢事陳述被告事件前無論何時得於其事件辭付陪審會議或收回請求。有前項情形時不得將該事件付陪審會議。（第七條）被告人於公判或公判凖備調查而認爲公訴事實時不得將該事件付陪審會議。但共同被告人中不認公訴事實者不在此限。（第八條）因地方之情况有失陪審評議公平之虞者檢事得於直達上級裁判所請求移轉管轄。繫屬於公判之事件有前項請求時得停止訴訟手續。（第九條）爲前條第一項之請求者須提出附理由之請求書於管轄裁判所。提出前項之請求書者須經由管轄裁判所之檢事。對繫屬於公判之事件而爲移轉管轄之請求者應速通知其旨於裁判所並應將請求書之謄本交付被告人。被告人受謄本之交付日起得於三日内提出意見書。管轄裁判所須聽檢事之意見而决定之。（第十條）有移轉管轄之請求者被告人雖在檢事陳述被告事件後至决定止得辭將事件付陪審會議或收回請求。因被告人辭將其事件付陪審評議或收回請求而不能將事付陪審評議者檢事之移轉管轄請求視爲收回。共同被告人中辭將事件付陪審會議或收回請求者關於被告人移轉管轄之請求與前項同。（第十一條）上訴裁判所不得將事件付陪審會議。 
第二章陪審員及陪審之搆成。（第十二條）陪審員須合左列各號者。（一）帝國臣民之男子三十歲以上者。（二）繼續住居同一巿村町内二年以上者。（三）繼續二年以上納直接國稅三元以上者。（四）能讀書者。前項第二號第三號之要件依是年九月一日之現在。（第十三條）左列之人不得爲陪審員。（一）禁治産者凖禁治産者。（二）破産尙未復權者。（三）聾人盲人啞人。（四）曾處懲役六年以上之禁錮舊刑法重罪之刑或重禁錮者。（第十四條）左列之人不得就陪審員之職務。（一）國務大臣。（二）在職之判事檢事陸軍法務官海軍法務官。（三）在職之行政裁判所長官行政裁判所評定官。（四）在職之宫内官吏。（五）現役之陸軍軍人海軍軍人。（六）在職之廳府縣長官郡長島司。（七）在職之警察官吏。（八）在職之監獄官吏。（九）在職之裁判所書記長裁判所書記。（十）在職之收稅官吏稅關官吏專賣官一史。（十一）郵政電報電話鐵道及軌道之現業從事者並船員。（十二）巿町村長。（十三）辯護士特許辯護士。（十四）公證人執達吏代書人。（十五）在職之小學校敎員。（十六）神官神職僧　侣諸宗敎師。（十七）醫師齒科醫師藥劑師。（十八）學生生徒。（第十五條）陪審員於左之情形應廻避執行職務。（一）陪審員爲被害者。（二）陪審員爲私訴當事人者（三）陪審員爲被告人被害者或私訴當事人之親族或爲親族者。（四）陪審員爲被告人被害者或屬於私訴當事人家之户主或家族。（五）陪審員爲被告人被害者或私訴當事人之法定代理人監護人或輔佐人者。（六）陪審員爲被告人被害者或私訴當事人之同居人或僱人者。（七）陪審員對於事件爲告發者。（八）陪審員對於事件爲證人或鑑定人者。（九）陪審員對於事件爲被告之代理人辯護人輔佐人或爲私訴當事人之代理人者。（十）陪審員對於事件爲判事檢事司法警察官或陪審員而行職務者。（第十六條）左之情形得辭陪審員之職務。（一）六十歲以上者。（二）在職官吏公吏敎員。（三）貴族院議員衆議院議員及以法令組織之議員。但以會期中爲限。（第十七條）巿町村長每年編製陪審員資格者名簿依九月一日之現在於其巿町村内有資格者應登載之。陪審員資格者名簿應記載資格者之姓名身分職業住居地生年月日及納稅額。巿町村長編製陪審員資格者名簿之副本應送付之於管轄區裁判所判事。（第十八條）巿町村長從十月一日至七日　應將陪審員資格者名簿陳於其廳以供閱覽。（第十九條）違反法律而登載於陪審員資格者名簿者在縱覽期間内及其後七日内得向巿町村長爲異議之申請。違反法律而登載於陪審員資格者名簿者得依前項之而爲異議之申請。異議之中請應用書面而疏明其理由。（第二十條）巿町村長以異議之申請爲正當者應無遲滯修正陪審員資格者名簿並將其旨通知於管轄裁判所判事及異議申請人。巿町村長以異議之申請爲不當者應無遲滯附加意見將申請書送付於管轄裁判所判事。（第二十一條）於前條第二項時區裁判所以異議之申請爲無理由者應將其旨通知於巿町村長及異議申請人。以異議之申請爲有理由者應命修正陪審員資格者名簿並通知其旨於異議申請人。前項通知從受異議申請書之送付日起二十日内爲之。（第二十二條）地方裁判所長每年九月一日止定翌年所需之陪審員數應就管轄區域内之巿町村量爲分配而通知之於巿町村長。（第二十三條）巿町村長受前條之通知者依第二十條及第二十一條之規定應基於整理之陪審員資格者名簿用抽籖法依前條規定分配其員數選定陪審員候補者並編製陪審員候補者名簿。前項抽籖須資格者三人以上之到塲而爲之。第十七條第二項及第三項之規定陪審員候補者名簿準用之。（第二十四條）區裁判所判事對於陪審員候補者選定之事務監督巿町村長。區裁判所判事於前項事務得向巿町村長爲必要之指示。（第二十五條）巿町村長至十一月三十日止應送付陪審員候補者名簿於管轄地方裁判所。巿町村長應將登載陪審員候補者名簿者通知其旨且公告其姓名。（第二十六條）巿町村長依前條之規定送付陪審員候補者名簿後其候補者中有死亡或喪失國籍或相當於第十三條或第十四條各號之一者巿町村長應無遲滯通知之於管轄地方裁判所長。（第二十七條）可付陪審評議之事件公判期日旣定者地方裁判所長應依預定之巿町村順序從各陪審員候補者名簿中抽籤一人或數人之陪審員共選定陪審員三十六人。前項抽籖須裁判所之書記到塲爲之。（第二十八條）陪審員應傳召者非於該巿町村内登載於陪審員候補者名簿者四分之三應召後於是年以内不得再爲陪審員選定。（第二十九條）陪審以十二員之陪審員搆成之。（第三十條）陪審從檢事陳述被告事件之時起至裁判所書記朗讀陪審之答申止須由同一陪審員搆成之。（第三十一條）裁判長料該事件須繼續開庭在二日以上者得於十二人之陪審員外由一人或數人之補充陪審員到塲公判。補充陪審員因搆成陪審之陪審員疾病或其他事由而不能行其職務時代之。補充陪審員有數人而行前項職務者依第六十五條所規定之抽籖順序。（第三十二條）同日開數個事件公判時對於數箇事件得以同一之陪審員搆成陪審。遇此情形應於最初事件調查前爲其手續。（第三十三條）檢事及被告人無異議時得以一事件而搆成之陪審同日審理他事件而行其職務。（第三十四條）陪審員依勑令之所定給與旅費日費及宿費。（未完） 
[菲人何以欲獨立] [  束啓]  
　　ManuelLQuezon克松氏原著 
氏爲菲島上議院議長又爲獨立運動之領袖。本篇以清晰强足之論調說明菲島人民所以信此際宜聽其自立政府之理由。菲人動於美人之自由精神得其友誼的援助固不懼日本之侵患也云。 
若現代人類仍以爭民治及自由爲偉舉瑪志尼Mazzini加立波低Garibaldi花活Hofer安腦而温克勒ArnoldWinkelreid巴特立亨利PatrickHenry惹母斯惡提Jamesotis及奈遜哈黎NathanHale等（按此數人均爲爭民治及自由之聞人）仍爲世所景仰則菲島獨立連動定可博舉世之同情而美政府自當贊助不遑也。 
余徇美國時事月刋CurrentHistory之請草此篇述關於此種運動之理由固意所極願者也。此行至美有足使余深信菲人所持之正誼固不讓其他民族爭獨立於壓力下者而亦信終必能酧其志也。 
欲明菲島獨立運動之範圍性質及目的最善之法莫若舉答此次余遊美時衆所最常詢之問題 
（一）菲律濱要求獨立依據於何凡强健之民族皆具有求共民族生存民德表揚之根性及情慾。徧載史册班班可考者也。凡人類聚於一地源流同人生觀同應自有其獨立之運命及權利。菲島人民覺其自爲一獨立民族。其求獨立又本於其根性希望自由之欲念。與美人自一七七五年依據此種活動性以建成一大共和國之各種情形正復相同。故證以歷史吾人當有一獨立國家。倘以一七七六年前來自各國殖民地於美洲大西洋岸之各民族不應爲三千英里外根性制度習尙逈異之治權所管轄。則菲島人民亦不應受治於八千英里外思想種源逈異之國。吾人深信此實爲顚撲不破之眞理。彼國轄治 
吾人之政策若何仁慈寛大不暇及計矣。凡濬明高尙而富於進取性之民族必先具有渴求自由之衝動力而後始可自顯於世。吾人自信有此能力故敢爲獨立之要求。菲島之獨立運動源遠流長　釀已久。事非新創而實發軔於一世紀前。此則爲美國常人所不知者也。 
百五十年來民族自由之樂境菲人念之有如盼靈光之降現。其力爭自由之革命軍雖屢受西班牙之壓抑然終不能磨滅菲人自由之觀念及希望也。 
其次似爲美人大多數所未曉者爲現在菲人之獨立運動實因美國有所允許而發也。首倡解放菲島者爲麥琴黎總統McKinleyc麥氏後之壓届總統莫不爲是說。各州長議會又反覆申明之。此種希望久已深印於吾人心目中。並信美不以空言尙者凡其所言可視之爲吾人獨立運動之特准狀。二十餘年來吾菲人常覺其若再延而不行實將有負於美之感情。 
（二）何以不願附庸於美吾人與美之關係以不願二字表示之實不確當。菲人固無不深悉美之對菲政策爲至公無私也。任何菲人皆不能作違心之論而視美之管轄權爲壓迫殘酷不公或專制也。自一九一六年以來吾人得預聞菲島大部政治誠爲從來屬國所未享之特權。吾人今兹謀自立非叛抗美國也。不過以爲不建設一國家無以顯揚吾民族之本能耳。凡爲民族無論多少皆賦有自主之權。而可於世界諸國中求一立足之地。菲之民一○五○○○○○而美之民一○五○○○○○○之說固不能絲毫影響於民族自主之說也。 
譬諸一對新婚夫婦始造家庭之時其姑有佐理之能爲之操家政。縱彼爲一可敬仁愛明敏善爨之手而一日不去此小家庭之主人一日不能自顯其才自表其能自理其事而常將怏怏不樂也。此老苟不與之同居則少者對彼追思之念愛慕之情可永篤而不衰。此實理勢使之然也。 
菲律濱今日所處之地位正亦若斯。若謂吾人求獨立即對美爲忘恩此實極不確極不公之論也。吾人不忘永不忘美人待吾人仁愛之處。對於美國情感之深可保永不斷。而二人或二尺族間友誼之能否歷久不變當以誠信爲表凖。 
今日世界各國惟美不弱肉强食。獨美不侵奪人土地以自肥。其過去之成績及其所持之政策誠可永垂不朽。吾人今茲有求於彼定可不致失望也。 
（三）菲人獨不懼獨立後日本將來侵佔耶應之曰否否。由熟悉東方經濟之情形者决不懷此種之疑。日人之不能入據獨立後之菲島猶日人之不能入據意大利法蘭西也。日如餓鬼專俟美之去菲島後將攫而食之之說實爲無稽之談。白所願得者經濟上之需要耳土地非其主要目的物也。菲島無經濟上之需要足爲日本利用。日本自將去而他求。其不足患蓋明矣。或曰日爲世界各國中最無道德之國。然日人安敢冒大不韙以犯世界衆怒哉。 
（四）菲人能組織穩健政府耶五年來菲島歷史足以證明菲人實有組織政府之能力。行政方面成效卓著無所致疑於其穩健也。法律咸見遵守秩序無或有亂。生命財産俱有完全之保障。立法精神竭力扶植。一言蔽之凡現今號稱文明政府之功能畢具所缺者舍獨立外無他焉。 
（五）能設立共和政體否除美人之不深識菲人天性者外其他民咸知菲人獨立後决不採專制政體。菲人根性之近於民治實較其他民族爲强。縱曰吾人之祖先不富於民治精神。然二十餘年來熟習美史已受民治主義之薰陶矣菲島人民對於華盛頓哈黎NathanHale卜的門lsraelPutnan莫立項FraocisWarion及奇弗遜ThomsaJefferson諸偉人之敬意慶祝華盛頓生日及七月四日獨立紀念之熱誠皆不讓美人。不醉心於民治安能若是。共爲民治作犧牲也亦不讓美法瑞士及其他共和國之行包專美於前向所疑菲人者可以無惑矣乎（六）菲島在美之管轄下成績若何菲島在美管轄之下進步神速衆所公認者也設學校建道路廣交通一切重要物質文明均獲健進焉近五年來進步尤速游歷是邦者咸爲之敬佩莫名若是優秀之民族而不能獨立實憾事也 
（七）要求獨立其出某政黨之圖　權歟抑爲人民普徧之要求余敢代全菲人民嚴重聲明曰菲島獨立運動决不含有絲毫黨派關係而純爲人民自勳的行爲也其萬衆一心百折不撓之精神定將與日俱增惟其求之切欲之甚故不得之失望之情終將流露於顔色此菲人之稍有政權者所以顧念輿情以獨立運動爲共第一尊嚴之義務也 
反對者謂深居内地之菲人對於獨立運動漠然不動於中此實至確然此等人民爲數不多也當美人運動獨立極熱之時其深居山林者亦正漠然不動於中彼時有大多數保皇黨興勤王師以攻美人甚有有出奔於加拿大不願爲新共和之氓者菲人對於獨立運動漠然不動於中者較一七七六年美人之變爲保皇黨而辱其國體者爲數實較少也 
立大勋功者多仇常事也南北美爭戰時凡林肯之一舉一動無不被反對者誣其爲圖連總統之任而不知其爲解放奴民也英人誣華盛頓爲自營其利詆加立波代Garibadi視戰爭爲兒戲法將拉飛葉Lafayette助美且被誣爲窮極無聊而作此舉焉 
尤有進者稽諸史册一民族之獨立運動有綿長至數代不替者其非爲政客利用時機以攫政權也明矣此種運動苟非出於人民普徧之要求則只能如曇花之一現决不能持久也於此等舉動中個人之地位實不甚緊要羣衆之要求實爲主體吾願美人回憶其當年爭獨立之景象而爲菲人地也 
（八）倘任人民投票以决應不獨立其結果爲將何如耶 
讀者須注意吾人議院爲兩院制議員爲人民所公舉前兩院均投要求美人與吾人以獨立同意票兩院均已通過此案後復擬獨立時種種費用之預算此案亦已成立可知菲島之人民簡接實無一不贊同此舉也設有不信余言者可親至菲地及其議院察余說之爲虚爲實也有謂其南北不和者實屬厚誣菲之南方人民其愛自由之精神不見遜焉南方成波恩加城Znmboanga有立搜老Rizal及其他英雄之紀念碑立搜老博士及其他英雄爲爭自由獨立而犧牲者也此等人物無一不見重於南北菲人要求獨立實爲全菲人民一致之希望美其踐其諾而解放之也 
[美國之職業敎育] [  通一]  
　　美國HarryLFidler原著 
美國下院近創一議案籌設退伍兵士局旣得通過提交參院參院經濟委員會詳加考慮後擬有修正案多條其一爲裁撤職業敎育部參院中人不知其將受人反對貿然公佈之於報紙美國人民得此消息大爲憤激各地商會高等學校婦女總會敎會及工會等咸提出抗議痛詆此舉之謬僉謂新議案可以通過然裁撤職業敎育一條必須除去參院知衆怒難犯故此條終竟作罷可知職業敎育實得全美人民之贊助也 
職業敎育部成立以來已有四載雖爲政府機　之一實未嘗得其充份之援助慘談經營並無轟動全國之舉動故參院以爲此等機關諒爲國人所藐視者裁之不妨庸詎知其有偌大援助力在其後也經此番頓挫後職業敎育部之重要遂得暴露於全美人民之前今人皆知其爲適合時世不可少之組織爲敎育界倡革命爲人類闢一新道途之先鋒也 
現在能了解職業敎育之眞義者尙屬寥寥其最簡單之解釋自爲敎人以職業按此項敎育不事造就閒人而以培植生利者爲務所採科目皆切於實用而不以虚文尙 
 
 

Page 18

 
 
歷來孩童敎育制以三R（讀寫算）爲主今則於此之外使之受切於實用之訓練對於其學業不僅使知之而且使習之學校於是不祗爲求學之所並卽爲習藝之地矣 
[職業敎育運動之原始]  
　　美國之職業敎育運動發軔於十五年前當時之所謂共和公民小學校考其實際並不共和又不能適合一般普通國民之需求關心於公民敎育者疚焉憂之乃倡是舉美國公民敎育之原理向爲使一般普通幼年國民有同等機會以受敎育原理雖若是其美事實適與之相反幼年國民並無均等機會以入公民小學據統計小學生徒之百分之八十或九十每迫於貧不能受其應得之初等敎育至若公立中學或高等學校之敎育能享受之者祗百分之一二十其餘百分之八九十之不能完其學業者敎育界中人聽之半途而廢曾不爲其前途計也尤有進者當時之貧苦子弟所受之小學敎育亦不完善彼等旣或卒業於小學之後若再圖上進猶須費若干時期之寳貴光陰而後方可入高等學校苟即出而謀生所學皆不能應用一言以蔽之當時之小學敎育是以孩童適合所定之敎育學制而非以敎育俯就孩童培植其本能爲其成年後謀生著想者也故受其益者祇爲一小部分此爲昔年小學敎育制之一大悮點 
職業敎育所以補救此弊者也十餘年前之小學中固已設有手工一科以工業知識灌注於孩童俾貧苦子弟離校後苟入工廠無格格不相入之患然該科每星期祇一二小時去職業訓練尙遠甚今之職業敎育則全以敎授職業爲前提卒業之後卽已爲學有一藝之徒 
雖然職業敎育之眞義並非以造就藝徒爲限境苟若此不啻一小機械製造廠矣學徒習一藝對於該藝當有透澈的了解鎔化的能力凡關於藝術上之學識當使熟習之所用課本當以能增進其所擇職業上之知識及能團練其心思成爲藝術家者爲宜 
職業敎育亦爲應現代工業環境而生之需要物往昔之孩童可先投身於一業而后習其藝換言之彼旣得一業而后習職業敎育也迨至今日機械之學昌明凡工具之結構與運用非先熟習之者不能明其眞相小學旣不預　予此種訓練則自不能倡職業敎育以補救之 
職業敎育爲逆流而進之運動蓋作此項運動者須推倒歷來相傳之學制擁護紳士式敎育者雖知缺乏實用効能之爲弊然對於平民式的職業主義尙未能虚懷以容納之故倡職業敎育者仍須與之奮鬥然近年以來頗得各工會之援助悉心研究慘淡經營推行漸廣成効漸著矣 
職業敎育運動之後援 
　　雖然職業敎育制苟祗得一部份人民之赞同而爲中央政府可拒棄則亦難見功也一九一七年二月二十三日國會通過司密司休士法案SmithHughesAct職業敎育遂得中央立法院正式之承認國會非但加以承認且議决永予以經濟助力第一次之助欵爲美金一·六五五·五八六元至一九二六年增至七·三六七·○○○元此後逐年累加以資推廣各州各當設立職業敎育廳分用此欵並亦訂定此欵只可用於設立職業學校及養成職業敎育敎材之途 
中央政府並創設聯邦職業敎育部以分派此欵該部組織極爲奇特職業敎育苟無工業界三大份子（製造界勞工界及農界之贊助决不能有所成就故中央職業敎育部卽由此三界之代表組成之該部有統率各州職業敎育廳規畫全國職業敎育制督察各州所設職業學校之權召集全國職業敎育會議等事宜亦皆由其主理之復在華盛頓設一調查館公布關於職業敎育之著述及統計是則職業敎育運動在美已有嚴密之組織去理想而登實行之道途矣 
中央職業敎育部大戰期中之工作 
　　中央職業敎育部成立未久忽因大戰而旁兼重大之職任一九一八年六月二十七日國會通過戰事善後法案責成該部處置自法運回之殘廢兵士凡此項士卒之猶能工作者當予以職業訓練此屬創舉並無前事可師而該部竟能於倉猝之間設立學校二千二百所得敎員四千人收退伍兵士三八八·二二五人除爲之介紹介於各業者外留而予的訓練者有一○八·○三六人之多職業敎育因此種新需求而所得進步之速率大有一日千里之勢 
一九二○年六月二十日國會復有工業善後法案之通過而又責成該部主理之此項法案之主旨爲處置因工作而殘廢之男女據調查所得美國每年工廠中受傷工人之數實較因此届大戰而殘廢者爲多職敎育部所得新職任之爲重大可知然該部仍能優爲之其成績極爲全國輿論所稱賞 
處置理退伍兵士事宜今已設專局擔任之故該部現在之專務爲推廣職業敎育及救濟殘廢工人兩端兼職旣減少該部諒更可注力於職敎育一端矣 
職業訓練 
　　職業訓練共分三大部農商工及家庭業務是也 
農業敎練恒以實習爲主其敎練法分爲三種（一）使在校學生分班實習（二）使日業於農之孩童受短時間之農事敎育（三）設立夜學使年長之農人習改良農業之法學生實地練習時皆有敎師率領指導之凡關於畜養培土菓植農塲管理賣買方法等俱詳爲敎授焉自一九一八至一九一九年所設蠈事試騐塲之收入共爲美金八三二·四八七·元有奇成績之佳可以概見 
工商敎練亦分爲三種所授科目因各地狀况之不同而有别使孩童習藝於其中之小工廠隨處皆有呱哈華州以鋼鐵路汽車橡皮造船製衣珠石各業著故該州各地之職業學校皆偏重於此等職業之訓練其自一九一九年至一九二○年之成績可略述之如下共設短期敎授學校三十五學生一千二百分班專修學校六學生一千全日學校五學生一百五十夜學三十共二百五十班學生六千七百敎授方法皆以使學生深知其自身所任工作之一部及其普通工作之全部爲主而於公民美國職業學校習畫班 
所應知之經濟法律等常識亦三致意矣家庭業務科乃爲訓練婦女而設者育兒烹飪各科咸備焉 
職業敎育部之成績 
　　一九二○年中受中央職業敎育部濟助之職業學校共有三一五五所學生二六五·一四三中央資祇可爲公立學校助然私立學校參加於此項運動者不勝枚舉其成績實不能以該部所舉之統計爲衡斷也雖然今日所得之成績祗爲基礎前途發展未可限量今試騐時期已過三十年内必將有大發展吾將拭目以待之 
[各國勞働組合聯合團體之國際運動（續）] [  旡用譯]  
（二）戰後第一次之勞働組合國際聯合會 
勞働組合國際會議第十一次定一九一五年在美國之聖波拉錫斯克舉行卒爲戰爭而中止一九一七年瑞士勞働組合盡力斡旋而欲在盤龍舉行交戰國及中立國之勞働组合國際會議又和蘭及斯基那皮亞諸國勞働组合設法斡旋而欲大施多茲福摩舉行此會議卒因種種窒礙而不果 
然和平克復後至一九一九年八月凡自一九一三年以來遏絶抑鬱之勞働组合國際聯合會會議於亞摩斯登大摩復活矣此戰後出席於第一次總會者通計歐美十四國一千七百七十四萬勞働組合員之代表都凡九十二名比戰前之组合員數約增一千萬云 
此會議最大之事業爲制定新規則其綱要如次戰前在柏林之事務局移之亞摩斯登大摩會長爲英國之安蒲敦第一副會長爲法蘭西之旭翁第二副會長爲比利時之麥魯騰機要秘書　舉荷蘭之胡德巍與費梅新會則中主要之條項如左（一）組織本會由各國勞働組合之中央團體結合而成伹不侵害各國勞働組合運動之自主權可加盟於本會之各國勞働組合之中央團體一國限以一團但本項得除外例之時則須經次期總會之决議（二）目的國家的及國際的基礎上組織之勞働團體其利益及努力之增進勞働組合相互利益各問題 
期總會於每隔一年之秋季舉行會議時日塲所及議題草案於六個月以前須由事務局通知於各國加盟團體各國加盟團體提出之議案須於三個月以前通知於事務局會議由事務局員及加盟各國勞働組合中央團體之代表者組織之各國代表中之一人由本會給予用費其他則由各該團體自給之决議從多數可否同數時作爲否决投票權之分配依各加盟國之會員數而定二十五萬人未滿一票二十五萬人以上五十萬人未滿二票五十萬人以上百萬人未滿三票百萬人以上每五十萬人或其相近之數加一票依此規定德意志十三票英吉利十一票美利堅九票法蘭西四票比利時奥大利丹麥荷蘭各二票魯森堡瑞士瑞典那威西班牙捷克塞爾維亞各一票合計五十一票（四）會費加盟團體會員一名每年納英幣半辦士或美幣半分 
（三）倫敦之特别總會 
　　戰後第二次勞働組合國際聯合會會議依照會章應於一九二一年舉行然各國因戰後社會上及經濟上之新形勢益告急迫故爲一定本會之態度必要起見於一九二○年十一月在倫敦開特别總會參與此會議之勞働首領員數與其代表之勞働員數錄其國别如次 
國名出席員數組合員數千人國名出席員數组合員數千人英吉利一○六五○○德意志一○八五○○法蘭西一三一五○○比利時九七○○丹麥五三○○那威五一五○瑞典四二八一荷蘭八二四○意大利五二三○○奥大利三八○○捷克塞爾維亞四七五○匈加利二二一五瑞士一二二五魯森堡二二七西班牙二二五○波蘭九一一○八坎拿大一二六○合計九五二四一○六本會之加盟團體依照會章每國以一團爲限然其除外例則認一國加入二團體者有英國與波蘭是也英國向來之勞働組合一般聯合會（GeneialFederationofTradeUnions）加入以外此次别有脫來德育寗康賴斯（TradeUneonCongress）亦行加入也蓋德意志旣加入一般德意志勞働组合聯合會（AllgemeinerDeetscherCewerkschafsbuud）法蘭西加入C·G·T·意大利加入C·G·L·美利堅加入A·F·L矣則美吉利就權衡上實質上言之不能不使脫來德育寗康賴斯加入此無庸疑者夫就每國一團之原則而英國加盟之者視脫來德育寗康賴斯組織之規模殊小即事實上近年英國雖爲勞働組合運動其不派代表之勞働組合一般聯合會英國勞働組合自身取之而與英國勞働組合運動之中堅的勢力直接衝突之他國勞働組合亦取之誠讼人大惑不解也夫執勞働組合一般聯合會牛耳之安蒲敦原以該會爲罷業資金之相互保險機關爲脫來德育寗康賴斯而設立之補助的團體乃輕視此脫來德育寗康賴斯幹部之意向戰時中適自認爲英國勞働組合主流之代表實妨害勞働運動不鮮也 
然戰後最初之勞働組合國際聯合會總會德意志之雷　雖多年充任會長至是退職繼其後者卽於戰時中與聯合國盟主有關係之英國安蒲敦被舉爲新會長而實際則以脫來德育寗康賴斯爲英國勞働運動之主力代表諸事不得不承接而辦理之此種不自然之狀態於一九二○年九月在樸資茅斯開脫來德育寗康賴斯常年大會時已成爲一問題卒决議以英國之勞働組合爲全體而可爲國際的代表機關不可不有脫來德育寗康賴斯之執行委員會其結果勞働组合國際聯合會之加盟者要求於一國限一團體之會則而外允其例外加入而勞働組合一般聯合會與脫來德育寗康賴斯相並以參列於一九二○年之特别大會矣夫勞働組合一般聯合會之會員殆全部爲脫來德育寗康賴斯之會員後之加盟者雖無前之加盟者之用意惟因尊重向來之歷史關係羣認爲姑並存耳 
 
 

Page 19

 
 
夫此倫敦總會劈頭第一件事即會長之補缺選舉是也何則昨年被舉爲會長之安蒲敦於開會之先提出書簡送事務局聲請辭職函致機要秘書費梅者文云費梅中下余茲通告辭却勞働組合國際聯合會長職之旨意余於此略述所經騐余於一九一二年四月十五日曾致美國勞働聯合會長顔撲氏一書中有數節錄以奉各 
余於吾兄夙以無話不談自負故於此願披瀝余之所懷余曩被選爲勞働組合國際聯合會長而社會主義及其他政治之「意自摩」疑余有所左袒故余决絶拒就會長之任余寗退作一勞働組合員决不欲爲政治家余之所謂勞働組合員唯力之所及本最高之價値販賣我勞働之目的主張自己之同輩與團結且身體而力行之之謂也 
余目下非常疑惑設余隨自己個人之倾向則余須立卽與所謂社會安固一切階級福利（含余自身之階級）之思想之政策斷絶關係然余對於自身委員之義務與對於勞働聯合會之余之關係則余尙未出决絶處置以前强提此問題於委員諸公與足下之前 
余今亦知委員諸公之見解且於顧樸氏之態度已甚明瞭余極盼顧樸氏代表美國勞働聯合會雖不能就勞働組合國際聯合會發表所陳述之裏書全部然余於美人方面不能不有所感已 
余雖醉職對於任何國之貧者弱者决不措弗介意惟余必爲余一身可爲之方法而働决不失余一身之自由又余之所取者决不爲不知時世且根本的不能實行之理論宣傳而不顧自己之力量者也余誓不捲入政治上或特别一派之廣告中余在國民之中說和平於各國之間說和平考察科學的改造之各問題而脅迫現國民産業上之危機應如何防遏則研究而輔助之余自信有任意貢獻之自由余所希望者余之辭職自此函發現之日即生效力耳 
觀右安蒲敦辭職書則知其用意爲與顧樸交換意見之結果而此二人之意見爲勞働組合國際聯合會之空氣悖於其傳統的方針漸次有左　傾之嫌此種情形於前年亞摩斯敦大摩總會中美國勞働組合代表者於此倫敦總會不應其招集之事實旣十分暗示矣就後言之至一九二一年美國勞働聯合會遂公然聲明從本會脫退蓋繼安蒲敦而能被舉爲新會長者爲脫來德·育寗康赖斯之議長單安孟是也 
當今世界有名之勞働首領中求一最保守的（含有排斥社會主義的思想之意味）人物當認爲顧撲衆呼之爲「黄色」的英國之托愛斯法國之旭豪德國之雷誾在某程度確爲社會主義者亦社會主義者中最穩健者也茲姑不論而顧撲安蒲敦無論如何不可與彼等爲薰蕕同器之保守的焉然則勞働組合國際聯合會將如何之程度而左傾之乎副會長旭豪所述之開會辭中先認之辭曰 
今於歐洲使軍國主義者之呌喚沈默反動政治家之畫策挫折勞働階級辛苦而得之自由擁護伸張對於團結權之攻勢擊破社會進化之基礎確立此不可不謂爲吾人之義務也然通計世界中吾人之最高義務爲吾等兄弟之勞働者由吾等爲求救助兄弟之虐待大聲呼籲借吾等之耳而聞之也 
夫吾人須負一責任其責任維何聲明世界之於新基礎上除團結協力外無復可以建得者然欲撤廢資本家之特權非將天與之財貨生産之手段恢復於社會民衆之手决不可得世人共和所應努力者爲增生命耳不知此種努力不能滿足社會民衆之要求故不得實行必也其新秩序不可不建設於軍備之全廢原料之國際的分配運輸及生産事業之社會化上否則凡百事物遂形紊亂無秩序演成慘劇未可知也 
繼旭亮而爲新會長之托麥斯將明自己之地位而言曰某部分以吾等爲「黄色」對此余能爲簡單之解决吾等爲自由之世界爲勞動階級之自由與正義而戰吾等與呼吾等爲「黄色」之人異非欲以必要之革命慘淡之革命爲事此則吾等之所信者也（仍未完） 
[德國大富豪許古司丁南史] [  通一]  
　　（美國BurnetHershey原著） 
新德意志共和國之平民中今有一魔王焉其名曰許古司丁南史HugoShinnes執全德工業界之牛耳現復伸張其勢力於匈奥各　地德國戰敗賠欵數十億渠一人可擔任其大部人咸稱之爲平民的凱瑟誠非過譽許氏現爲國會議員每逢出席人皆刮目以視私相語曰是爲許古司丁南史是爲許古司丁南史 
余游德時嘗與許氏在亞特龍旅館作三月鄰故於彼之生平知之頗悉亞特龍爲柏林最著名之旅館許氏之臥室門臨美麗之長廊窗對法蘭西之使館長廊旁通五六室此五六室常不虚閉蓋凡欲與許氏接洽之各界領首每賃據之也銀行總裁航運公司礦業公司總理報館主筆政治家等莫不爭先恐後佔住一室以圖與許氏一面時有枮待數日或數小時而祇能與之作數分鐘之談話者亞特龍旅館自許氏居留於其中之後卽不啻爲柏林之新皇宫其第三層爲御座所在地許氏據之以號令全德指揮工商 
許氏不好與新聞記者接觸故其令名皆由其所營事業之成績而播布於世余雖與之祇隔一牆然不啻地角天涯圖面維艱百方籌劃屢試屢敗某晨見彼疾行以出余鼓勇前進向彼作極簡單之語曰「余爲閣下之貼鄰美國之新聞記者願聞閣下對於賠償問題之意見」彼對余作狰獰視而曰「余未嘗與任何新聞記者有談話今並不願破此例汝其誌之」在膳廳中余常與之鄰桌而進食彼之食量甚洪時見其作東道主筵碟窮極豐美彼雖倨傲若此然對於舊友則情誼極篤毫不示富貴氣蓋社會階級爲彼所深惡者也 
余未嘗見許氏作笑容沈默寡言强拗固執爲其天性然特嗜音樂維也纳之歌曲爲其所尤好奥國名歌者史登每晚獻藝於亞特龍許氏賞給極豐史登遂爲其寵臣之一 
許氏性格頗類美之商人急切而好動毫無怠懈狀步於長廊似流矢似免與之鞠躬示禮者恒不能享其一盼之榮盡余所見得其答禮者祗前德皇之舊友旅館老主人亞特龍一人耳 
德國之洛克弗婁 
　　許氏爲大戰之幸運兒其因大戰而所卿之財德之暴富者咸不能與之京彼現爲全德之首富所創設工商組織之資産不可以數計其名稱幾難以表示於一九○四年中彼之收入約有四○○·○○○至五○○·○○○馬克自是年至一九一四年十年中其財産增加四○·○○○·○○○馬克今柏林銀行家估計其顯著之財産約値一·○○○·○○○·○○○·○○○金馬克 
許氏今日之資財並非以赤手致之者彼於一八七○年二月十二日生於德之墨而漢姆襲得地産一區上有森林下藴煤苗或謂許氏之先爲猶太人實則不確其父裔爲條頓種母則爲法國貴胄之後許氏少受商業敎育嗣服役於一鋼鐵廠十九歲入柏林礦業學校讀未久復出而服役許氏喪父時尙未滿二十父遺有煤礦産極富許士自理礦務親與工人爲爲經營未幾即以煤業男爵聞於時迨至今日受其管轄之礦約有六十餘處一九一三年許氏各礦之産額佔全德礦産之十分之一後兼營國内航業亦皆所向有利 
大戰爆發之時許氏雖已於工業界中露頭角然尙未爲全德所注目之人物也許士矮而頗闊濃眉而多髭眼深而鼻曲狀貌嚴厲態度專横恒不能博人歡悅平生不喜修飾終年常載一黑色高頂狹邊之硬氈帽此種帽現人皆稱之爲許氏帽 
許氏之掘興 
　　許氏之勢力實因大戰而澎漲戰期中渠爲高等戰事會議領袖之一羅登特夫興登堡須詢彼之意見德須納彼之計劃所佈號令許氏實主之戰爭原料大半在其掌握之中前敵士卒實依其爲壁壘法比受創許氏之力居多彼力主毁壞所佔各地工業法國之鋼廠煤礦爲其施擊之靶鵠許氏乘此戰爭竭其能力剷除法之工業至於凈盡使不能復振爲快志高氣揚逞欲以爲最後敗戰實爲其意料所不及者也 
德國旣敗許氏之方略隨之而變彼見法之改造功程神奇可驚以爲欲圖其此後商業之發展當與之締一工業聯盟遂竭力與法之工商界聯絡動之以德法兩大國於經濟上有互相提携之必要近今兩國在維四裴登Wisbsden所訂經濟合同可爲許氏計劃得開始實行之明徵 
許士難爲國家及國際間之重要人物然未嘗失營私奪利之商賈面目也壓迫營業上之勁敵并吞與其對持之商行爲其能事共一舉一動莫不以維護其自身之利益爲前提其圖發展也極有程序極有制度不圖僥倖祇求穩健識力過人故常能操勝算茲舉一例以窺其幹材之一斑大戰發生彼與政府訂約取得經營比利時工業之特權苟比爲德所并吞彼願付此項權利之代價終大戰之期彼竭力利用比之工業以自爲利今比不爲德所吞故許氏無須付代價於政府然此四年中因販賣比之工業品而獲利已匪淺矣 
許氏於戰爭末期見德終難得勝乃即著手圖保護其私産得羅登道夫將軍警告後即以鉅大資額投於荷蘭商行荷爲前德皇之外府今亦爲許氏藏金之地矣德政府及協約國祇能對之垂涎三尺而莫可染指也 
許氏之營業爲類至夥頗不相屬之事業在許氏視之皆有連帶關係彼先營其一後逐步推廣各項重要工業幾盡入於其掌握之中今彼所營主要事業爲焦炭·煤·化學品顔料·煤氣·電氣·鋼鐵·森林·工廠·航運·鐵道·埠頭·造船·旅館·報紙等 
許氏之第一工業大組合爲連RhenishWestphalian電氣廠GelsenkirSchen礦公司Rodder各煤礦及Deutschhuxembnrg礦公司爲一氣在愛生Essen境内使煤鐵及煤氣電氣互相利用此等計謀許氏遠蓄於大戰發生之前因大戰之督策遂得一一實踐彼旣收得RhenishWesphalian電氣廠之後其近鄰鐵道之管理權亦被其所羅致後勢力逐漸偉大冶金及化學品工業亦入其掌握之中今則除擁有各項重要工業外復能操全國航運鐵道之樞機並致力於製造海輪以期伸張其勢於海外其經商之目的地不祗限於歐西而亦注意於近東萊茵Rhine沃特Oder愛爾勃Elbe及鄧虞勃Danube各河之航運旣爲其所把持昔年威廉第二之雄圖其將假許氏之手以告成功乎 
許氏之理財政策 
　　許氏之理財政策極爲簡單用人之財以自爲利耳凡其所管理之營業股東皆不得巨大之紅利以盈餘之大部皆用於推廣其範圍增加其勢力 
按照凡爾賽條約德國每月須交出煤三○○·○○○噸德之工業需煤極殷加以勞工缺乏煤價乃大漲然許氏以爲其價尙未達極點於是把持煤産使之不得流通以造成絶大煤荒其價果復見增高許氏乃大獲利其壟斷手段類皆若是 
許氏於工商業旣有願皆償乃返而思操縱輿論凡有評詆其行爲之報章彼出重價收購之今入其甕中者巳有七十餘家路透局ReuterBureau及雜誌數種今亦巳被其所主有是許氏爲德之北巖矣許氏得報紙乃思營造紙業特購置産造紙原料之森林數區於是其報可永無缺煤之患許氏亦爲主張地方自治之健將據彼之意凡地方公利事業皆當以人民之資本舉辦之然彼常以牟利爲唯一目的所以爲此主張者可於各地開拓其經濟勢也 
現許氏力倡增加德國出産以償對外賠欵之說自表上觀之其說未嘗不堂皇冠冕然考究其實亦無非爲自身著想也蓋工業礦業品出産有加彼之進益亦可隨之以增彼謂欲圖增加出産非增加工人工用時間不爲功此等計劃照現在德國勞工狀况而論自屬正當辦法然與其自身之牟利之陰謀亦相適合·彼又主張勞働者亦應得股份若干則又似爲體惜勞働者矣然不知勞働者旣有區區股權對於工作自將奮勉從事出産旣增加罷工風潮亦可以减少其成府深處類皆如此 
許氏之政治勢力 
　　斯巴會議中許氏雖不爲正式代表然操縱德之樽俎者實爲是人彼對各國對代表謂苟條件可爲彼所容納者彼可使德國接受之協約代表見其神通廣大爲之驚駭不止近在倫敦會議中許氏亦大顯其權力德代表惟彼之言計是從英法代表對之咸有戒心 
許氏苟願救德國者德國未嘗不可因彼而得救然彼實不志於此故頗不洽於輿情擴張其勢力以龔斷工商是爲生平之唯一目的國計民生彼皆不之顧然以其個人論誠一世之雄矣彼現爲二十一公司之董事長二十六公司之董事今試入德隨處須乘彼之輪船火車入彼之銀行而購彼之貨物此後德國物品其商標德國製造四字恐將以許氏製造四字代之矣聞彼近思作新大陸游以圖與美國工商界相聯絡云 
 
 

Page 20

 
 
   
 
