# 1922 - 136 - 4917689

 

Page 1

 
 
   
 
 

Page 2

 
 
   
 
 

Page 3

 
 
時評 
[恢復說（老圃）]  
　　民國以來之爭端不出甲乙二種甲爲武人與議員之爭乙爲武人與武人之爭袁黎作總統時皆甲種之爭馮以後皆乙種之爭蓋武黨遇非武黨則烏合以禦之武黨旣勝即自相殘害其勢然也今日盛傳恢復舊國會之說苟能南北兩曹協議行之自是統一之道但中華國是之根本解决尙不在此區區之形式苟南北各軍黨猶蹈襲故態無眞實悔禍之心則武人與武人之爭將又一變而爲武人與議員之爭苟各派議員猶蹈襲故態無眞實悔禍之心則議員與武人之爭又安知不再失敗重變爲武人與武人之爭中華國事之敗壞固由武人負其責而議員亦何嘗不共負其責他姑不論民國須定根本憲法當然爲國會之第一職責乃擾攘經年終成畫餅此非武人脅迫有以使之不成實議員心驚於外不能内盡其職故也故與其言恢復舊議員不如言恢復舊議員固有之良與其言武人贊助恢復舊國會不如言恢復武人固有之良議員與武人各還其本來面目國事庶有豸也 
[命令]  
　　五月二十日大總統令茲修正法權討論委員會條例公布之此令 
　　五月二十二日大總統令簡任職存記章世嘉　分發江蘇交該省長酌量任用此令 
　　又令代理部務陸軍次長金紹會呈請授何榮美爲陸軍步兵中校應照准此令 
[國内專電]  
　　北京電張作霖已抵錦州退却隊甚凌亂勉成兩師吳令追至榆關再聽後命（二十三日上午十二鐘） 
　　北京電張作霖全部出關集中錦州自綏中至興城連山列車延長三十五里蓋張於戰前扣留京綏京奉車全部結果僅用於退兵 
　　北京電彭旅到灤州王承斌到雷莊吳令進駐榆關應否入關候令 
　　北京電吳電馮玉祥君部欠餉七月吾部欠餉半年此次戰事並不受影響張軍出戰透發兩月潰敗相望吾等質素主義繫之也今後擬約同志提倡質素主義注重學生出身官長吾於此役見敗而不退者指揮官爲學生東路敗退者指揮官爲營混子 
　　北京電直紳商再電府院曹銳揖盜糜爛順直罪實浮於附逆情尤甚於帮凶今復回任直人願與俱盡（二十三日上午十二鐘） 
　　北京電曹錕保王懷慶爲察熱綏特别區巡閱使（二十三日下午一鐘） 
　　北京電曹保王承斌可督贛吳尙未同意請緩（二十三日上午十二鐘） 
　　北京電王寵惠薦伍光廷可任鹽署長政府徴伍同意伍覆不就 
　　北京電美某博士云舊國會不有結束終中國之亂源今若召集令終其天年是正辦但滿期僅剩數十天人數不足四分三奈何 
　　北京電昨中行股東會十年純利僅五十四萬餘又京奉渝三行損失招股東大不快秩序亂無結果宣告延會（二十三日下午一鐘） 
　　北京電貝克函部美國捐華振二十萬囑本人赴長沙商支配方法 
　　北京電昨午勞農代表拍開司訪外長談哈爾濱護路軍引渡新黨於舊黨問題（二十三日上午十二鐘） 
　　北京電陸錦招兵委員張雲宣赴沙河内邱高邑招兵（二十三日上午十二鐘） 
　　天津電奉張現駐關外綏中縣態度未明臨行時將鐵橋毁壞兩處防直軍追擊 
　　天津電曹銳竭力運動回任擬拿辦李廷玉恐不易行 
　　天津電團體被官廳二次干涉現仍暗中借地點開會 
　　天津電直軍已抵灤州聞奉張退兵原因因直軍由遵化永平抄其歸路之故 
　　天津電京奉車已通至唐山下星期可抵榆關（以上二十三日下午九鐘） 
　　漢口電漢慈善會建黄陂銅像漾（二）（十）（三）行告成禮府院曹吳及各省均派代表祝賀蕭劉漾晨五時同來漢到會黎電委李開侁代表答謝 
　　漢口電吳派顧問龔某來鄂籌欵軍署養（二）（十）（二）議决令財廳將前借十一萬串解往 
　　漢口電孫傳芳有升任魯督盧金山繼任上遊警備司令說 
　　漢口電駐省二十五師機槍連奉吳召赴保協防該連養晚北上 
　　漢口電軍省署咨省會據財廳呈請將正稅一串改征銀洋八角仍爲一五法價折錢收征丁漕屯租四項每正銀一兩折收錢三串六百正米一石收錢七串二百附稅附捐仍舊自本年新賦上忙起試辦一年此因洋價高漲所致俟洋價復舊卽取消（以上二十三日下午六鐘） 
　　成都電各要人大覺悟謠言漸少省城各界均電留劉湘鄧錫侯明日可抵省城劉成勳嚴禁招安匪隊（二十二日下午十二鐘） 
 
 

Page 4

 
 
　　蘭州電駐防陜西甘軍克復麟汧等縣陜西省長劉鎭華派副官劉某携欵犒軍 
　　蘭州電查禁烟苗委員回省據稱各縣罌粟一律肅清（十八日上午十一鐘） 
　　蘭州電塡防陜西長武永壽邠州等縣軍隊來電盜匪遠竄查路已通 
　　蘭州電省垣小學敎員因欠薪日久赴縣辭職敎育廳發官糧維持 
　　蘭州電某銀行經理虧公欵甚巨潛逃被捕（以上十八日下午六鐘） 
　　蘭州電駐防陜西甘軍電報克復匪軍占領之陜西麟游汧陽等縣 
　　蘭州電地方自治協進會蘭山道分會寒日開成立大會（以上十六日下午一鐘） 
　　香港電由桂回粤將領哿（二）（十）聯銜電孫請仍任陳炯明兼主持兩粤軍政署名者除葉舉熊略等外聞魏邦平亦列名 
　　香港電孫刊嘉慰前敵士兵傳單十餘萬飭飛機赴前線散布黄大偉電告皓（十）（九）佔門風坳敵退聶都我軍進攻聶都截大庾嶺敵後路 
　　香港電楊坤如派隊保護兵工廠 
　　香港電昨省會開會議員多否認新議長鄭里鐸鄭亦通電抗爭 
　　香港電馬君武養（二）（十）（二）由惠返省漾（二）（十）（三）電孫辭桂省長有羣盜充斥大邑淪陷言撫則朝降夕叛言剿則彈盡援絕語 
　　香港電聞機器工會擬聯十餘工團派代表赴惠勸陳返省各界現籌備搭牌樓歡迎陳炯明現廣州全入陳勢力範圍魏邦平部亦附陳陳令葉舉收回兵工廠幷下令所有駐韶各軍不得回省如過琶江卽須繳械現韶關居民因糧缺他徙者十居八九有等文官亦難覔食（以上二十三日下午六鐘） 
　　香港電確訊梧州被桂軍佔後適關國雄部班師經此與戰桂軍不支潰散關部卽佔梧城 
　　香港電桂軍司令張春如陳仲虞等派代表謁陳請留大軍駐梧助其辦桂善後 
　　香港電葉舉令翁式亮部駐紥兵工廠陳德春部第二團昨抵省 
　　香港電軍界訊陳烱明後兩日可由惠動身抵省期不出三日 
　　香港電桂系舊軍官分據各屬桂林梁華堂佔義寗永福盧燾舊部佔南寗林虎佔武鳴陸福祥佔龍州韓彩鳳佔柳慶林俊廷佔潯州劉日高佔平南陸雲貴佔梧州則有馬起祥賁克昭等騷擾 
　　香港電廣州屠夫因要求加工養日罷工（以上二十三日下午九鐘） 
　　杭州電一中學生因議員陳惠民提案查辦敎廳牽涉校長黄人望梗（二）（十）（三）至議會攻陳互訐法院惹起絕大風潮（二十三日下午十一鐘） 
交通大學無線電 
[北愛爾蘭之暴動]  
　　貝爾法斯電北愛爾蘭國會議員特華台爾氏被暴徒槍弊行兇者二人於相距三尺内向特氏共放六彈旋即逃脫北愛首相克萊格當即發表召集内閣特别會議之宣言書謂特氏因忠於帝國擁護北愛致遭暗殺法學家論及此事謂北愛宜施行公正之報復星期杪暗殺案共十四起 
[南愛爾蘭與英]  
　　倫敦電英國報紙稱星期六日南愛爾蘭各黨派所議定六月間辦理選舉之辦法乃高林士服降伐勒拉之表示蓋以高林士允組織混合内閣也英報稱南愛共和黨將利用選舉以造成有力之要求預料不久將宣佈獨立 
　　倫敦電邱吉爾在衆院聲稱英政府已請南愛爾蘭之簽字於英愛和約者前來倫敦討論南愛各派星期六日在杜白林簽字之和解辦法此種和解約頗有嚴重影響不獨碍及愛爾蘭未來選舉之效力且碍及英愛和約本身又稱英政府之意在以必要方法扶助北愛政府已有英兵四大隊在北愛登岸俟遇需要時當續派軍隊以助之 
[美國與歐洲經濟會議]  
　　華盛頓電據政界之接近當軸者意見美國可參與歐洲經濟會議但須歐洲各國政府凖備不將政治問題列入討論之内如歐洲各政府切實規定會議範圍以討論經濟問題之解决法爲限而請美國與會則美政府可予以視前更爲明白之接受 
[美國鐵路减運]  
　　華盛頓電重要鐵路職員採納昨夜宴會時哈定總統所言當軸主張减少鐵路運費之政策現擬自動的减收運費不待與聯邦委員會集商 
[美議員之惡聲爭辯]  
　　華盛頓電參議院民主黨議員華生輿共和黨議員費里浦因喬治亞州任用郵局人員事互相爭辯各發惡聲參議院爲之停議數分鐘兩議員乃退入休息室續談華生願與費里浦决鬥但費氏不發言據華生言費氏不允决鬥按華生爲喬治亞州議員而費里浦乃郵務審查會委員 
[埃及號輪船之慘刼]  
　　波士頓電大英輪船公司埃及號開赴印度途中爲法船塞勒號所撞致即沉没搭客溺死者中有美國婦女二人一爲敎士錫白萊夫人一爲敎會學校敎員博益爾女士 
　　白萊斯電官塲報告埃及號船客與員役遇救者二百四十二人失蹤者九十八人埃及號被撞後閱二十分鐘卽沉没據遇救者云埃及號因遇大霧停輪未行且繼續鳴汽笛有救生艇一艘在放下時繩忽中斷時間怱促未能將許多救生艇放下船客等旣登塞勒號後點查名册查知失蹤者至少有船客十五人員役八十人按埃及號共載客四十四人員役二百九十人 
　　倫敦電大英輪船公司稱據公司船客册埃及號僅載客三十八人其中遇救者二十八人 
　　白萊斯電今夜聞距埃及號失事處九哩處之汽船曾救起數人塞勒號船長報告官場謂霧重天暗不能瞭望致肇此禍星期六午後傳命將速率减至每小時六海里七時聞汽笛聲似在船首之右當即傳命退後但已不及七時四十分埃及號沉没急放救生艇撈獲生者與死者各數人從事搜覓至十一時五十分始折回已萊斯 
[又有輪船相撞]  
　　美國費城電大北公司輪船亞歷山大號與意船安德利號在米格斐爾砲台對面相撞安德利號受傷但無生命損失 
[美國近事一束]  
　　華盛頓電陸軍薪俸案已由參議院通過 
　　華盛頓電菲列濱債額由三千萬元增至七千二百萬元之議案已由參議院通過未加修正並准馬尼刺擔保債額由六百五十萬元增至一千二百萬元 
　　舊金山電關員從中國號輪船上裝茶箱中搜出値十八萬元之私酒 
　　洛桑琪爾電潛艇Ｈ第七號霧中爲汽船鄂爾生號所撞旋被拖入洛桑琪爾海港勢將沉陷汽船於旣抵船塢後即沉没水中 
　　巴黎電美國銀行家摩根氏由美政府許可以私人資格出席於協約國賠償委員會 
　　福洛利達州裴克森電南方牧師大會於通過要求取締影戲案後已休會 
[德前相在途病劇]  
　　東京電前德相朱加里斯氏患病甚劇已取銷赴美之計（以上五月二十三日） 
譯電 
[愛爾蘭與英國]  
　　二十一日倫敦電星期杪貝爾法斯特有暴徒紛在各處開槍縱火並抛擲炸彈其劇烈爲前所罕見共死九人計一星期内已死三十二人尙有多人受彈傷入醫院消防隊於十小時内應召馳出七次晨間三時復出救因炸彈炸裂之火警兩次携械之暴徒曾槍擊保護火塲消防隊之警察並擄去散工歸家之工人三名詢以信奉何敎其一未遇害餘二則遭槍斃且有携械之暴徒縱火焚燒油倉及其他産業女子家居者亦多爲人攻擊 
　　二十二日倫敦電殖民大臣邱吉爾氏今日在下院宣稱星期六日杜白林簽定之條約似已引起嚴重　　點其影響匪特妨礙未來選舉之性質與正當且將及於和約之本身故政府已請和約簽字人來倫敦與英國簽字人討論此事預料雙方會議將於本星期杪舉行邱吉爾氏繼述及北愛爾蘭政府謂渠信北愛爾蘭國會將繼續從事恢復並維持秩序之重大職務又稱英政府加派之步兵四大隊已於五月二十日安然登陸駐愛爾蘭之帝國軍現共有十九大隊若北愛爾蘭政府再需援兵則擬續派云 
[美國組織西比利亞公司]  
　　二十二日倫敦電美國有十五萬人組織一大同公司擬在西比利亞依勞農制度經營殖民事業其第一批出發之百人已道出英國泊萊茅資 
[德國租借奥公司]  
　　二十二日巴黎電德意志電氣公司已典維也納附近之伏爾克杜夫工廠訂定合同租用五十年按該廠在休戰之前僱用工人三萬名製造軍火 
[英國之保護茶業]  
　　二十二日倫敦電商部大臣鮑爾温氏今日在下院正式提出議案規定關於茶葉之售賣以更佳之保護給予公衆 
[各國近事記]  
　　二十一日雅典電泊羅土巴巴基斯氏已組成過渡新内閣以戈拉里斯氏爲司法大臣 
　　二十日巴黎電奥國國會財政委員會拒絕核准政府所請發行之借欵預料旭白氏内閣行將傾覆社會黨及大日耳曼黨現反對政府甚力 
　　二十日巴黎電奥國報館一百七十家因克郎之價低落均停止出版 
　　二十二日巴黎電自由報載稱新發明用於鐵路支線之燒油發動機試驗之成績頗佳預料可較燒煤省費一半 
　　二十二日倫敦電埃及號失事所失蹤之員役八十名内有歐人三十名 
[公電]  
　　陳光遠馬電各報館均鑒前據贛南岳使兆麟元電報稱孫文北伐軍右翼支隊窺我虔南駐兵稍單突來一支隊約二千餘人利用土匪嚮導竄人虔南縣境猛攻縣城經我軍竭力堅守一晝夜當飭該使加派隊伍馳往痛剿曾於寒電報馳在案旋據岳使洽電報圍攻虔南之敵經我援軍馳至於删日上午四鐘約同城内守軍内外夾擊敵不虞我援軍之猝至撑拒兩小時我軍槍砲猛擊並以一支隊抄其退路敵敗潰我軍併力猛進十餘里陣斃敵軍多名城圍立解又據岳使號電報稱孫文北伐軍贛軍第二混成旅於删日由連平進犯龍南羅壩賴世璜親駐汶龍督戰經我駐龍步二團及第九混成旅第二混成團同往迎擊删夜及銑晨敵軍頑强抵抗經我軍携砲射擊至午敵勢不支紛向汶龍敗潰我軍跟追至汶龍賴世璜不敢拒戰卽率殘餘部隊狂奔粤境留峒村此役計斃敵軍百餘名傷敵八九十名奪獲贛軍第二混成旅團營旂數桿等情查孫文北犯以李烈鈞所部贛軍分攻虔南意圖威脅我南安信豐兩防左側其計甚譎幸我軍官兵奮勇用命以少勝多將其進攻虔南龍南之兵擊逐出境實足以大懾敵勢除飭各軍嚴防痛剿外時電馳陳光遠叩馬印 
　　安徽省敎育會代電申報轉各埠皖同鄕鑒頃致北京保定南京一電文曰北京國務院各總長江宇澄將軍轉京津諸同鄕保定曹吳兩巡閱使南京齊督軍均鑒報載馬聯甲有督皖消息至堪駭異馬係榖斃姜高琦要犯任其督皖是政府壞法奬凶皖人誓不承認等語請一致抗爭安徽省敎育會叩 
　　金陵俱樂部代電上海申報館轉本部同人均鑒本屆預算案官廳遲交在前近復有少數議員受官廳運動消極抵制使不成立以便自由支配本部决議召集同人迅速到會務懇即日來寗以盡職責金陵俱樂部馬 
國外要聞 
[菲律賓通信（文初）]  
　　菲律賓之婦女職業談（二續） 
　　（乙）關於身體上勞働（子）捲烟業烟葉中含有一種特質謂吸之可以闢瘴且相傳洪荒初開怪象百出惟紙烟灰爲阿樹風之勁敵（阿樹風者亦野族中之一種相傳得有異術日聞與平民無異夜間能分身爲兩截下半截偃臥在床上半截飛游各處且能變幻爲各種家畜如貓犬諸類喜食胎兒惟畏紙烟灰此事老於岷中者言之鑿鑿）故菲島各地男婦老幼視紙烟（俗名石牙畏溜Ｃegarrio）若菽粟水火不可一日無烟葉用機器截成烟絲以細長之紙條捲成烟支每三十支爲一包捲工與包工分爲兩人以長六寸闊三寸之原紙一張印成該烟廠之各種商標烟支捲成者堆積於竹籃中隨便拈來兩手齊時動作計每分鐘可成十包每包適合三十支之數全無過或不足亦可謂慣於技矣此項職業自早至晚每日可得工資一元至一元五角（丑）看護婦婦女學醫分爲兩種一爲治病女醫士一爲看護婦凡公衆及私家醫院皆有看護婦爲看護病人平時電車或火車中坐有頭戴白帽胸佩白巾之婦女一望即知爲操看護婦職業者病人不願入醫院亦可自僱看護婦來家看護其辛金每日三元至五元（寅）穩婆穩婆雖不必若看護婦深曉醫理然亦必富有經驗幷必在警察局衛生科註册領有執照非如我國内地隨便可以濫竽充數當胎婦滿月時彼爲之察氣觀色按脈知分娩距此若干日恒先二日來家爲指導胎婦行動飲食分娩後不特小兒歸彼照料報告註册及洗濯産後穢濁物皆彼任之至彌月後始去其酬資至少二十元富家則恒二三倍焉（卯）司庫經營門市商業當生意興盛時關於收入找出店夥事務繁多或多錯誤故凡大商戶恒僱一婦女專司一日中出入欵到晚間歇業時與司賬者核對字條有無錯誤此項職業以商號塲面大小而定酬金大槪每月二十四元至三十元（辰）打字機文明大啓關於文件函札諸事往來日多若欲以手工抄寫則未免廢時耗費故運以打字機凡政府機關銀行公司及大商行號皆有婦女專司此業每月酬勞三十元至四十元（已）速記凡立法司法行政各機關皆有速記部必畢業於速記學校領有執照再加考試優等者始取而錄用之本來操此業者多爲歐美婦女今則皆用菲産每月酬勞在四十元或五十元若比之歐美惟得其半焉（午）衣裳首飾舖歐美僑商所開大衣裳舖皆以銷售婦女爲多（男子衣裳另有裁縫店專製）若首飾舖則更無論矣金谷之衣夜明之珠無不爭新鬥奇燦爛奪目政界命婦大家閨秀時停車一顧以考察時尙（無論菲地及歐美婦女大槪以大商號中所排列新式者爲時尙）執此役者皆爲青年嬌麗之婦女其身上穿戴必件件入時藉作模範其言語應付必流利中節始足博顧客歡心其酬金多寡無定嘗見一執業於鑽石店之女郎出則以四輪包車爲代步其身中衣裳裝飾估計在五千金以上脫非月有數百金工資未足供其揮霍也（未）織繡上文所言菲地婦女上衣皆爲土産亞馬加Ａbaca所織成有大公司之織造廠有私家之織造機皆婦女掌其役織成後精細者加繡人物花草於其上亦皆婦女所有事此種職業以手工之精粗遲速而定其普通者日必得一元（申）賣戲票菲地戲劇以名角配演絕不槪見即偶有之乃歐美劇家游歷東方藉粉墨登塲偶現色相如曇花一現旋即不復見次則學校學生藉演戲醵資爲經費之補助而已惟影號大爲發達計岷希蚋一部有影戲園一百二十餘所園外皆設本龕一座一青年婦女端坐其中發售戲票下午三點起至九點止（影戲普例可演至十一點）過九點則以男子代之每星期酬金八元至十元（未完） 
 
 

Page 5

 
 
   
 
 

Page 6

 
 
國外要聞二 
[加拿大通信（一奇）]  
　　周領事演說加拿大限制僑民入境事 
　　中國駐加拿大總領事周啓濓博士近在威德撒旅館演說云加拿大之限制客籍僑民入境一事實無理由可言此種條件之存在有傷交誼且於國際交涉上有莫大之關係現中國工人並不欲來加拿大惟中國學生則極願至加拿大求學乃因此項法律之限制不克如願以償故此種條件實足爲一最大之障礙今試爲加拿大與中國商務前途謀發展之計畫實有種種之方法最足以助進行者莫如加拿大富厚之資本家於大學中設有中國學生之免費額如此可使中國學生視加拿大爲樂土咸來學習一切科學文學結果加拿大所得之利益可視此區區之免費增加萬倍也離中國最近之洲爲澳洲然航行須十七日可達若至加拿大則僅十天而巳然則中國與加拿大之關係密切可不煩言而解矣中國現在政局雖時起紛擾然一切工藝商務皆有一日千里之勢工廠林立再閱數年即將從進口國一躍而爲出口國故爲加拿大計當於此時盡力發展在中國貿易之市塲加拿大原料之富工廠之多各物皆能自造實非中國所能比擬惟因此項限制條例致加拿大之貨不能暢銷於中國如能廢除此例則中國可藉加拿大之助以補救其能力之缺乏加拿大亦可因此而於無形中間接平靜其罷工之風潮從此中加兩國之商務必可日趨於昌盛之一途携手之效可操左券且加拿大西部如麥之種植如牲畜之飼養均甚需要而有藉於中國工人之相助爲理亦爲不可掩之事實中國煤鑛甚富可供全世界之需用然多數皆藏貨於地尙未開採西曆一千九百廿年中國運煤自蘇彝士運而至瑞典實爲商業歷史上之破天荒第一次中國前此用煤尙須别國供給自歐戰以來外國之煤求過於供中國之煤乃崛起而承其乏倘將來世界各國均求給於中國則每一煤鑛每年須出三十萬噸而每噸之價平均亦不過二元耳故余細察未來情勢中國實有極大之力量能以低廉之價格供給加拿大現在所需要之用煤雖運費極昻然因欲與他國競爭决不放棄此項貿易即或虧蝕基本金而産額鉅大亦可無重大之影響也現中國所最需要者爲鐵路火車及一切機械因其爲振興實業之利器也中國學生在世界各國學習各種科學皆備將來能在己國自行創造各國亦甚歡迎中國學生前往獨加拿大則大然故此項限制客籍僑民入境之條例實爲至不適當之事英國某報曾云中國學生在彼大學畢業足增進遠東之福利現中國學生之在美國者約二千有餘苟中國學生與英美無相互之關係則英美亦無此等之言論及舉動矣故若加拿大能接受中國學生實歷史上之剏舉而亦於兩國將來殊有絕大之利益也 
[廿五國對外貿易槪况]  
　　世界新聞社　紐約國家市銀行四月份報告述去年世界廿五國貿易狀况甚詳其調查未確之國則不列入茲爲介紹以供留意世界商業者之參考 
　　一九二一年各國對外貿易數額今已有可查考者爲歐洲除俄德　蘭葡萄牙希臘及奥匈新組各邦以外之各國及美國坎拿大古巴阿根廷巴西烏拉圭即度日本澳洲新西蘭斐列濱埃及南非合衆國及暹羅共二十五國此二十五國爲世界實業之代表如歐洲諸國美國及日本均爲製造國坎拿大古巴阿根廷巴西烏拉圭埃及南非澳洲新西蘭均爲食物原料出産國美國亦半屬於第二類戰前此二十五進出口合計佔全世界國際貿易三分之二一九一三年世界留易總額以　金計算爲四○○○○○○○○○○元　二十五國占二八○○○○○○○○○元一九二一年二十五國進出口合計約値五二○○○○○○○○○元假定其仍占全世界貿易總額三分之二則世界總額當爲七八○○○○○○○○○美元（一九二○年爲一一八○○○○○○○○○元） 
　　近年來各國貨幣匯價漲落不定以一九二一年之世界貿易價與前數年比較殊爲困難惟上述二十五國之貨幣匯價在前此十二個月間之漲落却不逮貿易實數尙難確查之諸國幣價變動之劇烈以歐洲諸國論一年來匯價上多有進步非歐洲諸國大致亦然 
　　如　所述二十五國一九二一年之貿易總額比一九二○年减百分之三十八所以減少之故其繫於商品數額之减少或繫於商品價値之跌落各達若何程度則尤難斷定即如美國一九二一與一九二○兩年之商品進出額固有數目可資比較但一九二一年對外貿易價跌落一半有奇之故似亦由於物價减跌所致 
　　再細查各國貿易額减少之故似製造品出口較原料更少美國一九二一年製成品輸出價實際上比一九二○年减百分之五十原料减百分之四十七食品减百分之三十三英國一九二一年製成品輸出價比一九二○年减百分之四十八食品及飲料類則祇减百分之二十七凡製遺國一九二一年之出口額均較農業國之出口額减少甚鉅以製造品爲出口大宗之某某十國是年輸出額比一九二○年跌百分之三十八其以農産品爲出口大宗之某某十國是年輸出額比一九二○年祇跌百分之二十 
　　蓋全世界於一九二一年爲時勢所迫不得不購買食物及製造原料製造品可省製造原料不可省食物則尤不可省各國製造品輸出額遠少於食品及原料輸出額職是故也 
　　茲將二十五國進出口金額依各該國貨幣之平價合美金列表比較如左（單位爲百萬美元） 
　　進口出口 
一九二○一九二一一九二○一九二一 
阿根廷八五○六一二九九五六四八 
澳洲七一九五八四六七六六一八 
比利時二四九○一九四九一七一○一三八○ 
巴西一一四二九二三九五七九三四 
坎拿大一三三七七九九一三○三八一七 
古巴五七四三五六七八三二七八 
丹麥八四二四三四四八六三九○ 
埃及五○六二七四四二三一八○ 
芬蘭六九九六九七五六二六五二 
法蘭西九六三一四五三六五一九二四一六九 
英屬印度一五七二一三五四一四二○一○九○ 
意大利三○六九三七二四一五○五一七三三 
日本一一六五七八七九七一六一二 
荷蘭一三四○九○一六八四五五一 
新西蘭一五七三二八二四七二三五 
挪威六八四四一四五二三二○一 
斐列濱一四九一一六一五一八八 
暹羅五二五九六五三四 
西班牙二七一二四三一九八一五六 
瑞典九○四三三九六一五二八九 
瑞士八一八四四三六三三三五○ 
南非合衆國四六一二五五三九六二八四 
英倫三島九四○五五二八九六四九四三四二二 
美國五二七八二五○九八○八○四三七九 
烏拉圭九○八九八四七四 
總計四四二○五二八○一四三五一五二二三五六五 
[日本召集南洋領事會議]  
　　日本政府近以南洋各埠商務日見繁盛在此廣袤之地域中駐剳各埠之領事館所辦事務往往各自爲政缺乏統一而各領事之見聞自亦難免囿於一方面對於南洋全體之問題頗有不能一律之嫌於國家公務上實多窒礙因擬傲照每年開會之東三省日本領事會議之　召集南洋各埠領事於六月一日在新加坡開南洋領事會議對於南洋方面各項商務事務議一有統系的進行方法且藉此交換意見以期各埠領事館辦事上之統一其應參與此項會議之領事（一）新加坡浮田總領事（二）馬尼拉杉村總領事（三）巴達維亞松本總領事（四）西貢古安領事（五）蘭貢淵領事（六）哥倫布林領事（七）斯拉巴亞中谷副領事（八）香港郡司代理總領事（九）達巴荷柴崎副領事（十）孟買關書記生（十一）雪尼柴田書記生等十一人暹羅公使矢田氏亦當於赴任途次列席斯會東京外務省亦擬派五明事務官出席該會議之議案大略决定以參與會議之各領事提出者爲基礎而令其自由討論東京外務省亦提出下列三項諮詢事項指定爲議案要求參與會議之各領事充分討論之第一項此爲商議關於領事館事務之問題於豫防調查事務之重複及謀證明及其他事務之統一並研究增進南洋各領事館之辦事能率之方法及外務省與各領事館相互間謀事務上之聯絡更爲密切之方法等均包括在内第二項此爲僑居南洋各埠之日本人保護及取締問題此項所應研究者如辦理敎育設置醫院日本人會問題日本醜業婦問題（即出外爲娼者）等舉凡取締日本人之問題均包括在内第三項此項爲謀充實領事館之内容及設備領事館之增設商務官之駐在地商務官與領事之關係等均在研究討論之列以上爲一般問題其中最要者厥爲日本在南洋之戰後貿易狀况之研究改良及對於此事之意見與夫日本南洋貿易之整興助長之方法及金融問題等 
[日政府將廢止外交調查會]  
　　東京通信云日本政府在原内閣時代爲徴集各黨意見及融和感情起見特設外交調查會關於外交問題無不諮詢該會因而外交一項其進行頗有不能敏捷之弊原敬在日卽有廢止之主張今原氏巳故此議復起聞高橋首相巳擬乘内閣總辭職機會同時將外交調查會廢止而國民黨首領犬養毅原爲該會委員之一此次解黨另組革新俱樂部各方面多有勸其辭去委員者據其對勸告者之答言亦暗含廢止之意故此會之廢止殆已確定並聞高橋首相巳在暗中著著進行一俟華盛頓會議通過之四國太平洋條約·對華九國條約·及雅泊島條約等俱巳批准對於華盛頓會議之論功行賞亦巳竣事後卽當斷然實行廢止 
國内要聞 
[北京通信（野雲）]  
　　恢復舊會聲中之各面觀 
　　恢復舊國會之聲浪愈唱愈高幾乎瀰滿全國無論何黨何派殆莫不視此爲解决時局之一種方法其在舊國會議員之自身自然亦有相當之活動自經參院議長王家襄衆院議長吳景濓兩度會談於津門業將宗旨與辦法略爲决定宗旨（一）不受何方面利用純本良心之主張以國家統一爲前提（二）不主躁進待至事機成熟始行自由集合辦法（一）先謀内部統一由京津兩方會合派代表赴滬與褚輔成等洽商再由滬上同人派代表代京津滬三方赴粤與在粤非常國會一部分洽商以期化除成見（二）　函　籍各議員約其早來京津天津設通信處（三）目前支用經費暫由王吳爾氏籌墊此則以往之經過情形也 
　　彼等對於保定方面亦取不卽不離之態度以現在有實力之軍人旣有恢復舊國會之意思自無須議員自　之　勞奔走以故除吳子玉在保時北京方面曾推定數人往晤外其他别無何種舉動頗聞曹吳先有通電發出徴詢恢復舊會意見覆電到者多表示贊成意同時並派有代表赴西南各省接洽昨日直隷等十二省又有解决時局之聯名通電發出可見事機已達成熟之候矣在此急轉直下之情勢中舊議員中之首領王家襄實爲京人視線所集日前某最高當局之介弟曾造王氏廬與之談舊會恢復事王云舊國會同人之意公意也絕無自私自利之心主旨在謀國家統一天下事之　大無有過於國家者依我個人私見希望最高當局亦本爲國家謀統一之主旨毅然表明其態度須知國家之不統一非始於當局任内也茲當當局去任時而實現其統一則雖犧牲其地位其榮譽爲何如况舊國會之可恢復與否旣非他人所可阻止亦非議員自身所能阻止蓋雖欲阻止亦無益也某答稱當局並無他意不過因保定方面始終無隻字向公府提及果提及之則早已表示贊同矣云云蓋亦無聊語也 
　　就在京舊議員二百餘人言其中有主張急進者有主張愼重者十九日下午復有東鐵道胡同開會兩派各陳述其理由結果議定目前暫從籌備着手有人主張在京開籌備會多數認爲不妥遂議定先由各省推定籌備員二人或三人赴津到通信處辦事將來再將通信處改籌備處茲錄同人推定之各省籌備員姓名如下直呂復賈庸熙張恩綬常堉章魯王鳳翥曹瀛晉耀月景李慶芳奉羅永慶吉徐清和楊福洲黑孟昭漢姚幹卿蘇謝翊元楊擇皖馬伯瑤許植材豫陳銘鑑侯汝信浙陳煥章傅師說邵瑞彭鄂韓玉辰陜范樵斐廷藩張蔚森贛歐陽成張益芳黄攻素閩陳蓉光李景龢湘向乃祺劉彦川李文熙趙時欽余紹琴滇張聯芳陳光勛粤黄明新溫雄飛桂陳化時貴杜成鎔黄元操甘宋梓新張萬齡陳世祿藏劉文通劉丕元内蒙訥謨圖榮厚外蒙易宗夔祺克坦 
　　自有保定會議以來一時恢復舊國會問題元首地位問題乃成討論解决時局之焦點今日所傳之十二省通電即一週來保方所醞釀者在當時席上主張約有三說（一）主張黎黄陂復職恢復舊國會另組政府其理由認定六年六月十二日以後所有一切措施皆屬非法並馮河間之繼任總統而亦不能加以承認（二）恢復舊國會取消南北兩政府即日另舉總統組織政府此蓋不主張黎之復職而主張純由國會造出政府者（三）恢復舊國會後由國會承認退耕老人之地位以便暫行維持政局一方面仍由國會依法自行選舉結果再三考慮乃成今日之通電保定方面旣有如斯空氣第一所最感不快者當然爲退耕老人曾有人以恢復舊國會爲問老人慨然曰舊國會恢復與否乃彼等舊議員自身問題與我何與彼等欲恢復儘可自由召集當然無須乎我之下令也現在老人對於下屆蟬聯問題已知絕無希望乃變計希望本屆任期能完全終了前次派員赴保業將此項衷曲切實聲明惟同時外間並起有兩種謠言一謂老人將瀟然遠引即置中央政府於不顧一謂尙將挾外人以自重冀維特其目前之地位者則皆揣測之談也 
　　目前舊會中所認爲尙有問題者不過在廣東一方面耳其原因（一）以遞補入會時凡未在廣東之議員多數被除名今仍恢復六年六月十二日以前之國會則舊人復來彼等遞補將歸無效（二）因彼等身屬非常國會與南政府有不可脫離之關係今一旦舍其所信仰而由己舉定之總統仍須另舉他人則於感情方面必大不願意此兩癥結現正極力設法消除據某議員言舊議員年來因病出缺爲數殊不少詳經調查所認爲遞補發生問題者大約總數不過數十人人數較少或易設他種方法至於感情方面如果南北同時取消另舉元首則彼等當然亦無有話說云云將來未知如何解决也（五月十九日） 
[舊國會恢復之籌備]  
　　天津已設立開會籌備處 
　　舊國會復活問題爲大多數人之所贊成連日以來進行頗烈前途尙稱順利張紹曾連日在津與吳景濓議長及各議員接洽結果决定先將國會籌備處在津組織成立張氏特於十八日下午二時三十分偕同邊守靖由天津乘專車赴保定謁見曹吳二氏商量此事十九日晚車回津翌日（二十日）國會招牌即在直隷省議會門前掛出其招牌上所冩之名稱爲「第一届國會繼續開會籌備處」等十二字而在京議員昨日（二十一）午後亦在中原公司開談話會仍由王家襄議長主席報告天津同人來函前借順直省議會爲籌備處之事現已得各方面同意於本月二十日在該省議會設立「第一屆國會繼續開會籌備處」希望在京同人尅日赴津籌備一切等語常經前次推定之各省籌備員討論結果准今日全體赴津並分約在京同人均於日内齊集籌備處開會討論進行方法 
[吳陳携手與統一問題]  
　　字林報十九日北京通訊云自吳佩孚大破奉軍後善後問題紛如潮湧其中最重要者厥惟徐世昌之是否仍執民國政權是記者兩月以來游粤游保遍訪當世大人物默察各方心理莫不謂徐氏總統一席乃統一南北恢復秩序唯一之障碍物奉軍潰敗國人俱懸懸于吳氏之是否擁徐但據記者所知則　層已可不必慮及蓋徐氏今日徒因戀位不肯去耳通國之中除北京官僚外固莫不謂徐氏苟退位實國家之大幸吳氏於徐亦無絲毫擁護之意一星期前記者赴津適於吳氏赴保之前進謁車中繼復勾留保定二日遍晤司令部中人士並謁吳而返吳氏僚友之意見皆以爲徐氏並非民國之總統縱其政府包羅甚廣亦非民國之政府應即退出北京交卸政權如不自退則俟北方軍事定後將迫令離任徐氏知此於是用盡種種方法以迷惑國人視聽則如此次擬成立完全直系内閣使外間疑係吳氏所爲其設計之巧一方面旣能擁護自己一方面又使吳氏於繼閣人物碍於多年交情不能反對是故吳氏及其僚友遂主張召集舊國會承認臨時約法繼續有效使徐氏失所依據俾其除宣傳外不復有他種利器可藉當記者在津晤吳氏時談及徐氏記者首詢曰「徐氏仍居北京乎」吳氏即曰「然是誠何種總統耶」其後在保晤吳氏時所談多係西南與國會二事吳氏偶及孫氏在粤之失勢不日將被推翻及一頭腦較爲清醒者勢力之復現記者曰「北京情形亦頗相似目下除僚屬外幾無一擁戴徐氏但彼仍不欲去亦無人願負迫其退位之責任者」吳氏笑領之吳氏對於國會頗欲見其卽日召集並稱身爲軍隊司令無權召集任何會議但願國人皆曉然於渠之極端贊成恢復舊國會視此爲掃除五年來糾紛之唯一方法渠將擁護國會渠雖不能召集渠已造成機會並贊成召集國會但召集之舉須國民自動渠無權辦到也此種論調雖未免便急進者失望然根本上正確不易世人頗有以吳氏不提建設計劃爲憾者其實吳氏之不談政治問題實因自知身係軍人祗能造成機會俾國人藉此機會以遂其所欲至若引導政治思想則非其職分之所當爲然其對於民治計劃固無不贊成記者前晤陳炯明時陳氏嘗示以八大計劃（一）國民自治例如廣東之民選縣長（二）地方警察應由地方自治局管理而受成於省自治局（三）省長僅對中央政府負責（對於督軍或省中軍事長官不負責）（四）軍隊歸中央政府統轄並由中央政府發餉（不隷於督軍或省中軍事長官）（五）各省由警察及省憲兵維持治安隷於省長（不用軍隊不隷督軍）（六）恢復舊國會承認臨時約法（七）賦稅由政府徴收各省准留行政所需各費如清制然（八）建築省道提倡森林工業等敎民生利記者即以此八條譯成華文呈之吳氏吳氏大爲稱賞繫節不置聲稱對於大體極端贊成並以手指第一條曰「惟此一條尙須從長計議」記者曰「陳氏或視此條最關重要」吳曰「誠然但如各縣人民自舉縣長勢將選出於本地有大工商業或親友素多之人恐未免於行政時多所隱徇故余以爲被選資格宜限之於他縣人庶流弊較少余所欲從長計議者僅此一端耳」吳氏繼乃取筆照其意見將第一節删改後即交甚秘書錄出記者即詢以「君能贊成此計劃之全體乎」吳曰「誠然余將贊助之足下若能將敝意轉告陳君尤所感激」 
吳氏能贊助陳氏之八大計劃極堪注意但或將不及其贊成恢復舊國會承認臨時約法之更堪討論耳就表面觀之此二事俱甚重要蓋北徐南孫俱將因以失所愚藉也 
[張作霖確已退出關外]  
　　張作霖率隊由灤州退出關外業已證實政府亦巳接到直軍方面來電報告此事至其退却原因甚爲複雜據昨日所得消息則不外奉軍前線失利與外人干涉二說第一說謂十八日直奉兩軍曾在唐山附近激戰直軍由東西南三方進兵取包圍之勢又擬在山海關一帶由海軍及毅軍協力斷其歸路奉軍一方在前作戰一面又在山海關附近海岸安設遠射砲預備射擊海軍幷派兵駐盧龍堵截毅軍刷因前線失利遂紛紛退却此十九日上午十一時事也第二說謂開灤礦務局之外人因礦産關係出而干涉勒令張作霖率部退出礦區之外若不依從即以武力解决連日英美軍隊開抵礦區者甚多故一變素日之緩和態度而以强硬手段對待張氏張恐牽動外交不得不實行退讓現時退出之奉軍即以昌黎爲第一防線以山海關爲第二防線而以錦州爲大本營張氏本人目下尙在山海關至直軍方面因奉軍突然撤退恐係誘敵之計不敢輕進十九日由王承斌電逺保定請示機宜聞吳氏接電後除令各軍嚴守勿追外幷派趙玉珂尅日馳赴前方察視眞情以便核辦 
　　字林報二十一日北京電云奉軍現正不戰却走將完全退出直省奉軍前占據灤州顯恐退走時爲直軍追擊故欲藉以掩護非圖久守據外人消息長城後所掘之戰壕俱按新式精構顯由日人爲之擘書惟側面未加保護故敵方包圍運動極易進行外人觀察者譏刺張作霖甚諳退兵術自占據灤州後卽豫備火車及各項車輛向奉進發且於灤河之上駕橋以利便步軍之退走砲隊則咸集河北以爲掩護惟其所占地位殊無益於攻襲張作霖語進見之外人謂奉軍之退走乃爲外人財産計張作霖宣佈獨立今日確實自山海關至奉天之鐵路今已改名另易標識全路機車五分之三又火車過半爲張據有獨無修理工塲耳奉段之洋僱員似已接受張作霖之新任命外國軍官極讚王承斌所統直軍之行動而於馮玉祥之第一師尤爲嘉許隷屬總統駐京之第一師第九師第十三師均不可恃現已助以可恃之軍隊侵迫奉軍側翼之包圍運動殊礙奉軍之退走惟直軍已奉保定吳佩孚命令勿於奉軍却走之際施以攻擊記者曾謁見吳　孚吳於奉天方面之戰務不甚注意謂恢復舊國會謀南北統一事更重要故京奉鐵路如復通車則可不復有戰事據張作霖方面逃來之屬員聲稱張氏神經錯亂不時動怒稍忤其旨即遭處决王士珍已允於端節後出任總揆 
　　文匯報二十二日北京電云據非官塲消息徐總統會命袁乃寛請張作霖立回奉天靜待後命則較據守關内地位可得較優之待遇京中官員之願戰事速了俾舉辦善後事業者多以此舉爲然惟輿情則以爲除毒務盡若任令張作霖留職則轉瞬張必再施陰謀恐將被壞吳佩孚統一事業故反對張作霖者現力主任王承斌爲奉督王爲奉籍甚受奉人士之推重同日北京電云直軍若干已抵灤州奉軍除一小部分外現均出關前敵軍情今日無其他消息華字報稱張作霖已抵錦州外人消息則謂仍駐山海關直主軍仍向灤州進發吳佩孚似擬廓清關内土地同日北京電云奉天外國領事似均相戒不以張作霖宣佈獨立文之關係詢諸奉當道蓋一經詢問奉當道即將據以爲正式承認此文也北京外官團嘗力求避免此舉惟某總領事後曾接奉省長之通告謂今尙欲宣佈滿洲獨立 
　　東方通信社二十二日奉天電云此間接奉軍息戰由灤州移出關外之報奉天商界之華人店舖視爲戰事已畢皆有安堵之色蓋一般華人惟恐再戰而奉軍再敗敗兵逃入省内今張氏已停止戰爭自可無此憂懼聞省議會總商會敎育會工務會農務會五代　將於今明日赴山海關訪張作霖請其回奉天 
 
 

Page 7

 
 
[天津通信（若冰）]  
　　奉軍退紥關外原因之一說 
　　張作霖盤據灤州集合舊部徴調援軍約共有六萬七千餘人軍械餉源均尙充足憑灤河之險排兵布陣築壘挖壕觀其急急備戰情形無論如何勢必兩軍一决雌雄方肯退出關外不料軍事變化出人意表奉軍竟已掩旂息鼓怱怱拔隊而去昨據此間某外人接灤縣電報稱奉軍確於十九日下午二點起約三十四小時運出兵車十九列共裝官兵三萬餘人至二十一日上午仍有奉軍官兵八千餘人陸續開往山海關並云有某列車用雙機車一拖一送車前相距不遠有兵車一列若爲前導者想張作霖卽在此車中本日（二十二）午刻止古冶灤州一帶奉軍已完全撤退惟直軍尙未開來云云是奉軍之撤退確無疑義矣至撤退原因外聞傳說不一或謂張將休養訓練靜待西南舉動或謂奉天省垣現有重大變化此種傳說皆非眞相昨據開灤礦局某君言張之在灤雖係行營初若有久據之勢種種設備頗爲嚴密直軍旣愈逼愈緊張亦急急備戰我局（開灤礦局）始向其請求不惟置之不理並囑局中人員速爲遷避以免砲火波及局中聞言頗爲驚恐遂紛紛携眷來津嗣又由局中要人請英使向中政府抗議一面與張交涉張復稱若有損失情願擔任賠償英使謂灤礦資本値九千八百三十餘萬元僑民財産亦約三百餘萬若言賠償須有保證否則戰敗逃跑何人負責當卽派兵到礦駐守以資保衞（計三次共派中英兵約五百餘人）倘有侵入爲自衞計卽行抵抗並知照直軍不許開釁張至此自覺獨立宣言曾聲明保護外人生命財産若再崛强恐作戰時諸多不利往復磋商多次始允退兵聞張作霖現已將全部屯集山海關司令部仍設在車上種種軍事設備應有儘有刻其計劃先扼地駐守保持東三省固有地位自己則改稱東三省總司令宣布聯省自治東三省爲聯省自治之一俟全國聯省成立後再以三省歸之民國張俟布置完備仍需回奉與三省議會磋商進行辦法割據之勢殆已成矣（五月二十二日） 
[綏遠不附奉張之經過]  
　　此次張作霖兵敗獨立只有東三省熱河察哈爾内外蒙古而無綏遠頗爲奇異其所以抛棄一特别區不敢牽連綏遠者亦自有故張作霖自皖直戰爭後即以張景惠爲察哈爾都統汲金純爲熱河都統並擬以鄒芬爲綏遠都統貫澈其大東三省包括三特别區之主張旋以馬福祥在甘邊有特殊勢力暫時籠絡馬福祥思相機再圖進取故馬福祥對於張作霖雖佯表同情實則勢不兩立此次奉直開戰之前張景惠會向綏遠商借槍枝馬匹馬以綏區地面不敷應用却之旋張作霖派盧占魁爲騎兵第三旅旅長又令鄒芬與盧訂立密約給盧餉欵五萬元往綏招匪供應西路人馬號稱招集十五萬人爲後援四月二十日盧即在京綏路之豐鎭軍站旁毓華豐棧設立奉軍司令部出示招匪一面暗結薩縣保衞團長侯獻章在薩拉齊號召二千餘人刦奪縣城槍械起事聲勢浩大縣城内各局所被刦一空知事范禹勤受傷（此四月二十五日事）後馬福祥派兵迎頭痛剿該匪卽於第二日敗竄馬復派寗軍蔣統領會商馮旅長擇其願投誠者收撫又在寗夏調騎兵千餘人扼駐五原搜剿綏東餘黨並將豐鎭等處奉軍司令部一體勒令解散而鄒芬發給盧占魁五萬元餉糈其結果全歸失敗西路奉軍首領得此消息知察綏後援已失無心戀戰此亦一大原因聞張作霖痛恨馬福祥之牽製拍案大駡當時有某參謀在旁言曰「以後作事不如抛棄綏區免彼方聯合蒙古王公發生反動」故此次三特别區祇牽及熱察而綏區遂完全抛棄又聞吳佩孚以灤河直通熱河若張作霖敗後逃竄熱河朝陽赤峰開魯林西一帶爲患非淺特於前日急電馬福祥調駐綏遠之混成旅速赴熱河堵截後路馬氏亦早有布置前數日已將混成旅改編兩旅其旅長一爲靳永泰一　王瑞符皆由團長提升已於五月十七日令即兼程赴熱預料日内可到若由熱河　船下水極速兩三日即可抵灤又駐包頭之第二旅馮旅長亦擬由熱河堵截後路前林西鎭守使米鎭標亦率毅軍十餘營由古北口赴熱河兜擊此則張作霖未出關以前之直軍布置也 
[趙倜兄弟奔皖之外訊]  
　　字林報開封通信云記者由徐州赴開封因十三日以後隴海路斷滯留歸德當時備聞關於趙倜及其家屬行動之消息據目擊其事者云歸德鐵路區被刦前之一日即十六日晚前第一師師長趙傑偕其老母於歸德下車未帶僕役旋即換乘騾車前赴皖邊毫州次日趙倜亦偕侍從兩人乘三等客車至歸德東第一站之馬廟地方下車趙因喪氣已極在車中未嘗略一抬頭至馬廟以後則行蹤不明或者亦已由他道赴皖開封方面傳聞趙氏出走時將鬚髯剃去喬裝由南門出城其衛隊則由北門出城藉以避人耳目云 
[馮玉祥抵省後之行動]  
　　馮玉祥於十三晚抵開封初到時以車站票房爲行轅未幾即移至演武廳並未入城張鳳台及寳德全以下文武官長前往禀見一槪擋駕十四日將寳部之槍械完全收去警察亦卸去武裝十五日派人會同警察挨戶搜查有槍彈者槪行没收凡趙倜部下之軍官搜索尤嚴又派兵一團駐省議會各議員旨膽戰心驚紛紛避匿下午馮出布告兩紙一係聲明十四日接篆視事一係聲明來豫全係爲民除害有首要分别懲治脅從槪免株連二語十七日馮將財政警察兩廳長更易以薛篤弼代王光第爲財政廳長以鹿鍾麟代龍敏修爲警察廳長卽日到任視事薛曾任陜西財政廳長年事尙少蒞新時向各科職員演說謂除掛名支乾薪者一律取消外凡屬實在供職者槪不更動一人並以四事相勉（一）提倡早起（二）遵守辦公時間（三）禁止賭博（四）開誠布公又對廳中夫役演說不許請安作揖亦損人格只可互相鞠躬致敬務要實心任事此外與大家約法三章（一）不准吸烟（二）不准賭博（三）不准嫖娼唯對於整理財政計畫尙無表示鹿係馮之團長接印後卽與戒嚴司令張之江旅長）開封新知事任右民·（馮之秘書）會銜出一布告略謂閑人游勇最足滋事娼寮妓館尤易窩匪非嚴行驅逐不足以靖地方而維風化所有游勇或繳槍之兵及潰散之卒限兩日一律出境限滿查獲不加審訊即行槍决其娼妓及閒人統限三日出境不准徘徊云云現開封妓館如第四巷會館胡同等處均重門空掩花事闌珊矣馮連日將趙倜私人扣留數人兵工局長劉夢濱·官錢局長尙武·帮辦軍務寳德全·均扣留在汴河北道尹吳寳煒被靳旅扣留在鄭此外省會議長胡鼎元·省署秘書長李學鈞·前財政廳長王光第·亦有派人監視之說又官錢局長巳委孟劍濤金庫主任已委侯季溫張省長亦電請辭職聞豫人中以袁乃寛運動最力曾派其子袁家驥來汴謁馮内容如何尙未明悉又馮擬設遺産清理處專爲查收趙氏家産之機關連日在學院門趙之花園内抄出現洋一百三十萬在督署抄出十餘萬在趙傑私宅抄出銀質器皿値洋千餘元俟該處成立後即抄没其在靈寳汝南兩處之私産其用途有以一部分賠償開鄭間人民戰事損失一部辦理善後事宜一部作振興敎育實業經費之說 
[董康整理財政之條陳（續）]  
　　復用外國貨幣價格往來折算銀元銀兩虧損尤甚再加各種隱幕恐借欵之入國庫者實收未及半數商家將本求利固屬營業恒情然不當利得爲法律所不許而在財政當局原宜量入爲出熟權利害各署政費拖欠紛紛人所共悉無非以軍費火急藉口而究其實際亦有不盡然者乃於臨渴掘井之時爲剜肉補瘡之策重累國計取便私圖所有此次審查發現各種違法合同業經全體委員公决提出若干件送交京師地方檢察廳依法偵查擬請嚴飭財政部嗣後挪借欵項應視布面普通利率以爲標凖不得有所軒輊至超過若干萬元以上須提出閣議並經審計院查實方准締結契約亦應先爲規定也一國庫制度與發行紙幣宜力求統一也國家用度必由中央銀行司其出納發劵之權尤爲中央銀行所應專有東西各國莫不皆然所以策齊一而便勾稽集財力而資挹注也民國二年國庫條例本甚完備當時祗中交兩行爲國家金融機關經管國庫政府偶有青黄不接兩行可預指國庫收入爲抵通融緩急故當時經費均能應付無愆國家威信賴以保全未幾銀行漸多競謀與財政部往來財政部亦因通融之關係而樂就之馴至家家代理國庫有身爲部員而厠身銀行以便通同勾結其結果財政部往來銀行之戶數日增賬籍因而日紊挪東補西挹彼注此不爲轉期即曰轉賬尤爲致蔽之淵藪枝節橫生莫從究詰假使國庫統一財政部不與各銀行濫自往來則一查國庫賬簿便可瞭然何待此審查會之多方研索補救之策莫如嗣後禁止財政部與各銀行開立往來而由中央銀行專司其事國庫收入悉存該行庶財政部無抵虛之弊以累及銀行銀行無濫放之嫌以波及社會而事權統一則賬籍單純尤爲禁遏舞弊之善法至紙幣　行權必操於中央銀行之手者由於中央銀行之職務非僅對於政府而已必也能調劑金融救濟恐慌方爲銀行完全責任蓋一家發行則所發之額可隨市面之需要而伂縮凖備金之多寡亦可預計人民需用之額爲增減求供相衡自無紙幣風潮之患而信用自堅且責有專歸則人民之監督爲易民國之初除一二特殊銀行限制額數發行外有此權者祇中交兩行通行全國四年之幣制條例制限尤嚴設非經政府之摧殘則停兌之事可以不見今定制卒未施行而各銀行視爲利藪結託夤緣紛紛呈准發行紙幣且有以通融欵項爲交換條件財政部當萬分竭蹶之時亦遂無暇顧及現在有發行權之銀行不下十家一家動搖交受其累在財政部或以爲多數發行則通融之途可廣不知市面現金聚則效溥散則力分以各行各有其少數之準備金遠不如一行之有其多數徴諸事實學理確不可易况我國銀行積習尤不免濫發紙幣貪圖暴得厚利如今歲大中銀行之風潮實由發行紙幣以應財政部借欵而該部亦與朋比此風不革則發行家數益多紙幣效力益減社會經濟益竭發行之所時有受擠之虞持券之人恒防停兌之險杌隉如是遑期發達應請將發行權集中於中央銀行其各銀行已經發行而因風潮停兌者則停止之其有發行權而尙未發劵者則取消之其尙在發行者則制限之一面嚴查各小銀行資本勿使架空射利務使中央銀行克舉其職實維持財政之要圖也一中交兩行宜籌合併也中交爲國家銀行政府借墊獨多聞已逹四五千萬迄無清還辦法兩行竭蹶奔赴財力已痡雖有中央銀行之特權實屬難以久支其中交行内容尤爲薄弱上次擠兌風潮該行岌岌可危雖經勉强維持終難恢復原狀今因時局俶擾恐不免復現擠兌狀况萬一停閉政府斷不能償還巨欵與之清釐影響必更及於中行再四熟思與其兩歸於敗不如及早合併在交行股東鑒於情勢可危自必樂於從事雖兩行現狀容有不同輕重平均尙費支配然爲救濟一時金融計似以此策爲宜也以上各條是否有當伏候採擇施行 
[審計院修正國債支出規則]  
　　國聞通信社北京通信云董康熱心整理財政聲中同時有審計院陳請修改審查國僨支出規則之舉亦經十八日閣議通過二者實爲一脈董氏因審查短債而鼓動理財之豪興審計院亦正因審查短債與董生密切關係故此項規則之修正蓋足與董氏理財之大文章相附麗茲覓得原案錄下「審查國債支出規則」第一條審計院審查各種國債支出依本規則行之第二條政府募集公債不論内債外債應由主管部將發行規則或借欵合同等件先期報告審計院政府發行國庫證劵及其他各種借欵均應按照前項規定辦理第三條前條所列各種國債應由主管部先將指定之用途及分配數目報告審計院第四條指定國債之用途臨時如有變更者應由主管部隨時報告審計院第五條凡由國債項下開支之欵應由主管部先期將發欵命令連同請欵憑單送交審計院簽字後再行發欵第六條審計院稽核國債支出之發欵命令及請欵憑單如有疑義或認爲不正當者得叙明理由送回主管部要求其答覆前項之答覆如仍認爲有疑義或不正當者審計院得拒絕簽字第七條審計院拒絕簽字之欵若主管長官有不服者可由財政總長提出國務會議如議决發欵須由財政總長及主管長官負完全之責任同時仍將國務會議議决之事由抄送審計院查核第八條審計院對於主管部負責支出之欵仍將拒絕簽字理由叙入審計報告書内以備國會之議决第九條每月由國債項下開支之欵應由主管部列表送審計院查對後刋登公報第十條本規則自公布日施行第十一條本規則如有未盡事宜得由審計院長呈請增訂施行」聞此案提出後曾交法制局簽注審核茲並錄法制局說帖如下可知此修正之要點所在亦議决之一經過也法制局說帖云奉交核審計院呈修正審查國債支出規則一件查修正案要點係於第二條增加第二項規定國庫證劵及其他各種借欵均須按照募集公債辦法法理又原規則各條中之財政部字樣修正案均改爲主管部職局詳加討論尙屬可行唯標題擬改爲修正審查國債用途規則庶與審計法第十七條之規定相符所有遵核緣由是否有當伏祈鑒核 
[外蒙古最近之情形]  
外蒙目去歲變亂與中央宣告脫離關係本年一月由旅京内蒙王公聯合會公舉成德公施雲卿二人爲内蒙王公代表赴外蒙勸導内向成施二人到庫倫後極勞奔走痛陳利害　各旗扎薩克王公俱願内向惟青年民黨極力反對因外蒙政權現操諸民黨之手故對於内附一層未議有具體辦法成施兩代表於本月初旬由庫返京業於日昨抵京同來者有車臣汗部落綳林之克拉布丹親王該王因受民黨欺壓不願在旗故來京投誠 
　　外蒙自去歲獨立後已組織政府計設國務總理一員陸軍財政外交内務司法總長各一員辦理一切政務現任國務總理爲加汗僧陸軍總長爲蘇克巴岡財政總長爲丹僧外交總長爲車林多爾濟内務總長爲車臣汗司法總長爲瑪束集扎布此外尙有參議院院長爲丹巴而大權則在參議院事無鉅細必由參議院議决始生效力總理總長形同虛設並無實權而參議院議員俱皆蒙古青年民黨故可謂外蒙現在政權實掠諸民黨之手各扎薩克王公俱無權力也 
　　外蒙自獨立後一切政費軍費皆取給於華商從前徴稅係値百抽五現因政費不給稅率增加値百抽十者有之値百抽二十者亦有之如對於烟酒奢侈品等稅則値百抽二十又有所謂人頭稅者即凡在外蒙經商者每人每年應納若干之稅以商人身分爲等差如舖掌每年須納稅十元舖夥半之學徒又半之近又要强分各商號紅利已由外蒙財政衙門派人赴各商號調查流水賬目如每月可得利千元則强分二百元所以各商號俱有停止營業之勢 
[王正廷與大陸報訪員之談話]  
　　大陸報昨載十八日保定通信述魯案善後督辦王正廷博士對該報通信員好爾氏之談話茲爲譯述如左「吾以爲目下之機會爲吳佩孚將軍戰勝所造成者乃民國以來之最大機會」此王正廷博士對記者之言也博士自山東來昨日訪問曹錕吳佩孚兩氏當晚啓程往開封會見新督軍馮玉祥後卽返山東此次王君來保係吳佩孚將軍所邀以便此詢日人依照華會協定交還山東之情形並允許予以贊助王君答記者之問曰「余不能在此久留必須返視吾孩山東乃一碩大而難保育之孩偶一不愼卽遭損傷但吾信吾人在山東可得成功此次吳佩孚將軍之戰勝乃自華盛頓會議以後吾人所受最大之奬勵也」記者問吳佩孚指張作霖與日本訂密約不贖膠濟鐵路君有所知否王君曰「吾所知祗此華會中日本代表其始自行提議膠濟鐵路於未贖還之前應保有日人副車務長一人及副會計員一人迨張作霖擁梁士詒組閣日使小幡訪問國務院後華會日代表遽變態度要求用日人爲車務長會計長及總工程師後經哈定總統及貝爾福休士兩氏調停卒議定用日人車務長一人副會計員一人但必須歸華員節制此外職員則盡爲華人夫日員旣祇二人自朱必再能專爲日本謀利益至日人之堅持車務長一席蓋自知前此歧待中國人之利益恐中國人從事報復實則爲杞人之憂耳」博士在保時與吳曹兩氏商取槍械及其他軍用品供護路警察之用前此北京警察總監薛之珩供給警察六百人其最後一批三百人於四月間到濟南　携槍械因未付價薛氏不肯發給經王君與之熟商始允暫借但甫欲運送戰事勃起又經一兩星期之遷延始得通過奉軍線天津稅關外交團領事團日本使館由一日本輪船運送經大連而至青州再送至濟南分配於沿路警察王君謂外間傳說日人阻撓此事實爲不確且頗贊助運送就全體而論日人對於交還山東之態度頗爲溫和合理若張作霖戰勝則情形恐將一變王君謂魯督田中玉雖非行政之才且漠視屬員之納賄但對於王君一切政策並不爲梗王君云「吾所最注意者爲保護膠澳區域内日人及其他利益警政及路政擬分别管理礦産各歸其主管機關吾將酌量供以警察以資保護坊子方面招有魯省人四百名正在訓練中余所需警察隊約共須一千六百人其中一千人將以魯省人充當此輩皆須畢業於初等學校能讀能寫且須考騐身體合格者現在膠濟全線已盡在中國警察管理之下」王君預料租借區之收回將較鐵路爲簡單大約日本批准條約（本星期内可批准）後六個月内卽可收回鐵路則再遲三個月殆可爲中國所有「此路督辦必須以中國最有幹才最正直之鐵路工程師充之現正在愼重揀選吾意王景春氏克當此任但王君現在督辦中東鐵路地位已高恐不肯小就總之人才之選擇正直校名譽爲重要吳將軍重視正直以經騐爲次要實獲我心有經騐而不正直將善於作惡而忘却眞正職務若正直之人缺乏經歷則一經歷練固不難獲得經騐也」王君末云「吾覺吳將軍必須對於政治發展有堅决之理會否則恐其戰勝爲徒然數日來吳君態度已有改變吾甚喜之彼不願爲迪克推多洵堪贊美但彼亦當知目下中國輿論尙不能積極表現故彼當擬一積極計畫倘國民不加以反對則可知彼之計畫爲不誤也」 
[杭州快信]  
　　法校風潮擁護校長周伯雄之學生約數十人遷怒省議員任鳳岡許祖謙昨齊集議會請願查辦今日（二十三）上午沈省長派第一科長孫智敏赴該校調查學生除諸曁籍外已四散離校敎職員亦多數不允上課一時頗難解决 
　　省立十一師校風潮至今未靖學生部份現組織維持會謀最後對待昨有宣言書到省要求處屬同鄕援助 
　　省議會財政股今日上午開會審查十一年度省地方預算及省道籌備局經費等案十七起 
　　省敎育會因討論上海國是會議等提案本月内開臨時評議會兩次均因人數不足延會現定二十四日開第三次臨時會 
　　省會警廳消防隊原設六隊現因義龍劃分區域各守界限不敷分配已擬添招第七隊 
　　盧督軍昨委張厚榖充本署諮議 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[長沙通信（華）]  
　　可注意之平江桂軍 
　　平江沈鴻英之桂軍忽而曰移往岳州忽而曰北上援直皆係一般人之揣擬近來該軍籌餉辦糧似有開拔之意於是沈軍援贛之說忽又盛傳一時說者謂沈氏已奉吳佩孚令行將開往贛南抵禦粤軍云云此說雖非無因眞相尙不如是蓋沈軍蓄志回桂已久苦無機會可乘今者孫文攻贛沈氏遂欲利用援贛之名以達其回桂之目的 
　　吳佩孚收容沈軍不肯令其離去平江者非欲故意與湘爲難實係留以有待也前者西南北伐大有假道湘省直趨武漢之意吳氏明知湘省不願南軍入境欲請湘省允許沈軍假道回桂擾亂南軍後路然湘省與沈已成敵軍且係西南行省之一堅拒不許而南軍亦未發動此議始無形消滅今孫文攻贛已成事實於是吳氏遂欲實施以前之計劃令沈回桂使孫腹背受敵乃使林虎入湘窺探湘省是否尙有允許沈軍過境之意惟湘省亦已嚴詞拒絕林乃變計聲明沈軍不久奉令援贛平江當可退還湘省云云湘政府志在收回領土沈軍吳肯出境何樂不爲林氏近已親赴平江與沈接洽想對於回桂之計畫必有一番研究也 
　　湘省旣不能假道沈軍如欲回桂勢不能不變更路線聞將經過江西萍鄕直達湘贛南部仍須取道湘省郴永兩州始能回桂近聞沈氏在平積極凖備且更實行整頓内部其行動可分以下數項（一）提征平江十一年田賦以作軍餉刻方着手徴收徴齊即可開拔（二）函請長沙總商會代辦軍衣多件但長沙非沈勢力所及商會業已拒絕（三）沈軍去今兩年添補之兵士多非桂籍均已一律裁汰以免中途携槍逃逸（四）派人赴鄂請領子彈此項子彈前已由吳氏電令蕭耀南照發者觀其一切行動似可離去平江惟此後有無阻力尙不可知耳 
[留法川生代表回後近狀]  
　　被迫歸國之留法川生代表黎純一陳毅兩君負同學使命歸川俾速解决華法兩地同學之願望抵渝以來時逾三月中間與川當局接洽最初頗有頭緒省署旣派員專理其事各方面亦願盡力維持川當局曾一度電商北京路欵代表撥偕路欵三萬四千元接濟回國川生幷對於現尙在法川生設置官費生名額百名俾入中法大學果能辦到當不負其求學初心乃邇來情勢忽變路欵代表對於撥欵事旣無切實答覆川當局接濟辦法亦迄未實現留滯東滬兩地同學日常生活異常艱窘甚至有僅以銅子數枚購買麵餅度日者黎陳兩代表迭接京滬同學函件促其速得一結果俾定前途行止黎陳迫得於數週内歷向渝中各當道接洽並請二軍長楊森從旁羅持茲覓得楊森致該代表函云來書其悉鐵路欵項旣已失望則被迫歸國之勤工儉學生又復流落無告聞之極爲焦慮當回總節請求設法救濟幸蒙總節俯念諸生求學之苦立志之堅已允迅予設法想不數日必有以慰諸生者除一面從旁催促外先此佈復以釋厪念等語據此則切望求學之歸國留法川生前途復有一線希望果能速得結果則此輩青年求學之光陰當不至因以浪擲矣 
[皖六角米捐相持之情勢]  
　　六角米捐數倍於八分米釐許世英用迅雷不及掩耳法突然舉辦令文發表後隨即令飭蕪湖米捐局於本月十五日先行代徴雖反對者文電紛至一槪置之不問省城各公團代表李光炯等公請收回成命之呈文於昨日遞至省署蕪湖方面頃亦有電至省謂此事關係全皖民生至巨蕪埠人民抵死不能承認請派員查辦此電到後紛傳許世英已有挽回之意惟詢諸省署某君則謂許氏現尙積極進行以爲皖省財政行將破産謀百年之利益在此一舉實無緩辦之意兩方相持必有一番劇烈之奮鬭也 
　　政務廳長王源瀚日前藉參與軍事會議赴蚌内幕實爲解决財廳問題而往携帶之條件即爲六角米照捐對張督表示好意謂此項米捐係籌畫軍餉而設張將計就計允飭孔憲芳交卸政界中咸稱許辦事之巧實亦機會使然也朱清華本月十六日接印次日即發出政見宣言洋洋千言大致分治事行政兩項一切收入支出均取公開主義幷有積極整理三大端（甲）設省銀行及各縣分行（乙）資本營業之組合（即産業合組）（丙）直接與外洋貿易之開闢似頗娓娓動聽至財廳兼任之全省水利局長許擬另委專員辦理現在該局事務槪由總務主任丁介凡代行職權 
　　蕪湖消息云此間各界對於出口米照捐每百斤納捐六角一案連日在總商會開聯席會議羣情憤激非達取消目的不止並疑蕪關何監督爲該捐暗地主謀之人是以全埠商民咸謂許省長如必决意實行祇好以歇業爲最後之對付二十日下午一時商學界聯合分散宣言作一度示威運動情形巳詳前報茲再錄兩方電文如下（一）許世英覆蕪湖米帮電巧電悉此種米照捐他省已先我爲之本省長志在救皖事在必行如有救濟良法當可開誠商榷望勿徒自分擾許世英皓又覆蕪湖祝道尹何監督寗局長余知事電辭職各電均悉蕪湖出口米照捐爲發展本省重大事業有益無損之良稅本省長派員開辦全爲謀桑梓幸福毫無所私茲少數人以虛矯之氣欲博個人名譽置我皖三千萬人於不顧殊屬不顧公益何監督關務繁重不能兼顧應准辭職祝道尹余知事雖不能襄理捐務然身任地方應負維護疏解之責免一般多所誤會生無謂之阻撓寗局長爲派辦此項照捐委員照捐事在必行該局長職無可解應卽勉　其難勿萌退志除再電商農會及各界明白勸諭外仰各遵照省長許皓印（二）蕪湖米帮致許省長電皓電敬悉鈞座以九江米稅爲比例不知贛米素持鎖港主義以徴爲禁偶爾外運不妨多取吾皖出産米爲大宗蕪埠爲聚滙之地各業消長視米爲轉移不有米市即無商埠此捐如果實行皖米必繞道出境商等固無形歇業蕪市必一敗塗地體察此捐利害實無商榷可言敢冒斧鉞哀懇撤消不勝迫切待命之至廣肇公所潮帮米業公所江廣米行叩箇（三）省敎育會通電北京大總統國務院財政部鈞鑒各埠皖同鄕諸公各報館六十縣各公團均鑒皖省長此次創辦蕪湖米照捐每米百斤徴稅六角年收二百餘萬元所指用途係先還從前債欵及新安武軍裁兵費三年以後俟上項各欵給清始投資地方事業業經公布施行查此種米照捐純係地方稅性質本省從前積欠如怡大債欵及新軍墊餉等項全屬國家債務不在地方範圍卽云新軍裁兵姑無論何時實現卽一裁汰需費亦須由國家開支今乃爲地方加捐代國家塡此無底之壑將來仍有虧欠豈不仍須加捐其害一蕪湖米糧出口爲本省收入之大宗國計民生兩有關係此項米照捐雖云取諸運商而稅率驟增運商勢必以勒抑米市償補捐失是直接取之運商者仍間接取之於吾民豐年旣患滯銷歉歲亦受盤剥至云目前荒歉寓禁於征則當禁運之時反公然給以米照豈非自行弛禁從前省政府議加出境八分米釐及和尙港三角米捐尙經全省抗爭由二届議會否决曾幾荷時反加征數倍之鉅變本加厲病商困民皖省地方事業待辦甚多收入不敷自應俟大局敉平以合法手續妥籌救濟今者時局未定軍閥專橫此事如果實行勢必盡歸軍用至云監理委員試問有何權力各縣局國地稅欵尙被張督逕自提用此欵又有何强固之保證可免軍閥之侵漁恐反因有此鉅貲更無裁兵之望不特三年後仍難供地方事業之用且將長爲軍餉之源皖累何所底止其害三總之此事弊患滋多又未經過合法手續在許省長聯歡軍閥或自有其用心然悍然違法作俑苛征將來貽累鄕邦其又何以自解皖人雖愚誓不受命除已通電否認外伏乞大總統迅飭取銷鄕人士一致力阻以除暴歛而恤民艱迫切陳詞翹企待命安徽省敎育會委員周世筠劉貽燕丁銘禮竇延年李盛豫評議員劉先黎王玉佩何治愷汪淮戴立鰲王作礪虞育英何巽周松山汪開棟汪珇惇穆海鵬張和聲章鑫培孫毓琨程濱遺曹傑唐本廉胡寅旭崔翔青陳言萬誠孫希文秦錚葉光第王灝葉鼎銘丁林程敷模謝允文汪漢源徐寅亮 
[皖敎育界赴財廳索欠]  
　　端節中之皖財政 
　　國聞通信社安慶通信云皖省財政竭蹶政學兩界無不久處窘鄕平日東移西補勉强支持迨至近日各學校已將放暑假而陰曆端陽節關又指日即屆社會上舊習未能革除届此節期關於銀錢事項在在俱須結束若無充分之巨欵以相應付殆將陷於絕境於是各省立學校乃不得不先期籌畫向財政當局爲索欵之運動十九日下午一時學校聯合會在省敎育會開會集議决定由各校校長及代表十數人齊赴財廳爲三項之要求（一）端陽節之内至少須發經常費一個月（二）各校各項添置物品用費屬於臨時費者至午節亦須如數發還墊欵其數則各校合併計算至少之數亦須三萬餘元（三）皖北荼釐七萬五千元務請財廳趕催定於節内解省以完舊欠當經將此三項方針議定遂於三時許齊赴財廳請見財政廳長由朱清華延見各校長曁代表道達來意朱氏隨即答復云皖省財政問題昨晚已與省長有所計畫第所計畫者不僅關於敎育經費一方面統計在端陽節之内吾皖財政上所必不可少之支出數爲四十五萬元此四十五萬元之中屬於軍費項下者計二十一萬元屬於敎育實業行政各費項下者共須二十四萬元但屬於敎育費項下者僅預計一月之經常費而臨時費尙不與焉是以此四十五萬元之數已無可再省然試計及收入之數則尙不敷甚鉅查各縣地丁舊欠尙有十萬餘元皖北各縣之上忙錢糧爲數亦六萬餘元顧各望其全數照解恐屬難以做到只能折面又折作爲四萬元牲畜屠宰契稅三項預計可得十餘萬元亦折作六萬元知事釐局等保證金共欠三十餘萬元折作十萬元此外各釐局約可得四萬元蕪湖米釐可得二萬元共計僅得二十六萬元尙不敷十九萬元實在　法可設某於今晚特請中交兩銀行長及各大錢莊當事人爲一度之接洽擬向彼等息借若干以濟眉急但能否允借尙屬茫無把握至外間謠傳有謂以金庫證劵與八釐公僨赴津滬抵借五十萬元實無此事惟於各縣各釐局均曾有極嚴厲之電令前往催取欵項限期陰曆四月三十日以前必須解省逾期定予撤懲此確實之情形也云云各校長及各代表見朱氏言頗詳明且甚切實遂亦不相詰難但鄭重致詢學校應得之欵能否儘先發給收入之欵能否確有把握朱氏答以學校經常費可發給一月臨時費則未能至收入之欵究竟若何則須看今晚與銀行錢莊之接洽及明日政務會議各情形而始可决定也各校長本意見過財廳長後尙擬往見省長旣因朱氏所言甚爲詳盡切實已無再見省長之必要遂共興　而出 
[蘇議會預算案擱淺之内幕]  
　　本届蘇議會因十一年度預算案亟待議决當由　長召集於四月十五日特關第一次臨時會乃自開會後官廳方面轉以編製未竣正在趕辦一再延不交議迭經省議會咨催始於五月十日交到時則會期祇餘四五日預算案最關重要何能遽决省議會於此最短時期勉開大會兩次而交議案中增加二分半之畝捐案多數議員以蘇省上年甫値災荒不堪再增負擔結果否决惟本年度預算案因此出入相差至達一百七十餘萬議員中有主張全案咨回者亦有僅至修正原案者最後多數决定約分四種辦法（一）省有營業如工塲等一律招商承辦（二）上年災荒歉收劃入十年度地方决算（三）各種新事業本年暫緩發屢（四）核減原有各機關冗費在議會方面以爲如此辦法支出項下可省百數十萬收支尙可適合而官廳得此消息大起恐慌急謀抵制現在省議會雖因預算案未及議决商准省署於五月十七日接開第二次臨時會而每次開會輒因不足法數未能開議究其原因聞有某議員等自畝捐案否决後即受某方面暗示約同臭味相投者以缺席方法爲消極抵制其目的在使第二次臨時會卒成流會則本年度預算案自不成立官廳方面可藉口於無所根據而自由措置惟徐議長自接到預算案後即督同秘書處趕速繕印預備分給並已迭次函催各議員到省准五月二十三日開大會討論而在省各議員有知此案隱秘者亦已函催同鄕議員尅日到會以盡職責惟能否足法數開會使預算得告成立現尙未敢斷也 
[南京快信]  
　　駐英公使顧維鈞明日將由滬來寗各界均預備在公用講演廳開會歡迎 
　　縣議會聯合會代表孔昭晋焦汝霖梁鴻卓方家珍狄恩霖李昩青等七人昨赴省署請願恢復舊縣議會王省長因病由朱政務廳長代見允轉電院部核辦 
　　海軍第二艦隊司令杜錫珪昨日下午三時入城會晤齊督談至六時辭出即回下關 
　　韓國鈞已允赴魯省長任 
　　省議會議員昨續到二十餘人今日（二十三）大會或可足法定人數開議 
　　湖南省議會昨電告蘇議會林支宇當選省議長 
　　府派何恩浦南下謁齊督商援贛事明日可抵寗 
　　財廳委章家駒赴通如海三縣沈秉錤赴鹽阜兩縣會辦騐契事宜杜芳赴碭山縣守催交代 
　　省署委往各縣查禁烟苗委員昨均禀辭惟川旅費財廳仍無欵發 
　　青年會定二十四晚七時開勞工育德演講大會請史奎標牧師主講並放勞工電影以助餘興 
　　灌雲水利研究會長張福森電兩長請停止濟南大德等七公司僱用外輪入内港運鹽一案不但岸銷有誤即與圩棧貧民生計地方治安關係亦極重大請察照飭遵 
地方通信 
[蘇州]  
　　水龍社定期演龍蘇州各龍社向例每年比賽一次由救火聯合會定期通知舉行茲悉本年演龍已定於夏曆五月初九日　假公共體育塲舉行昨已通知各龍社一體知照鄰縣救火會開亦有來蘇加入比賽者屆時定有一番　鬧　 
　　私運紗准予補稅葑門外稅務分所日前查獲某紗緞莊私運高麗紗一百九十二疋解送總所經田所長諭令存所聽候核辦嗣因紗緞主一再求寛田所長乃呈請財政廳核示茲奉指令以旣稱該莊血本攸關准其免予充公按照二十倍補捐以示懲儆田所長奉令後即諭該莊遵照限令三日内來所補捐以便將紗發還 
　　資遣難民出境昨日下午到有湖南安化縣難民黄順甫等男婦三百四十八名分乘棚船六艘由錫來蘇停伯閶門外方基上即由黄等投縣呈騐護照求發口糧當經郭知事派那警佐率警出城會同該管分駐所阻止難民不准登岸一面發給口糧勒令開行該難民等遂一律開船向崑山而去 
　　函請附郭併局平糶吳縣郭知事依照舊章委託當地紳耆吳頴芝等分區辦理平糶即以警察區域東南西北閶區設立五局現婁齊葑一帶商民潘瑞青金天民等以上届該處附郭平糶另由商民等組織分局旣多開支又感困難業於前日由多數商民决議正式函請縣署將婁齊區之附郭併入東區局所葑區附郭併入南區局所辦理云 
　　仲場長又被工徒控告省立模範工塲仲漱蓉被控撤差後現又有被該工塲内絞工織造兩廠練習工徒七十餘人控告之事查該工徒均由該場供給膳宿並月貼零用每人三元詎自去歲仲場長接手後此項零用費至今六七月之久並未支付分文該工徒等以仲卸職後新場長未必肯予補結已託由反對仲氏之某公民等代表各工徒另向省署控告矣 
[松江]  
　　警官遷調縣屬葉榭巡官張破浪因與地方紳士不睦奉令與亭林三分所巡官羅正霖對調又張澤派出所巡長鍾文炳辦事不力調所察看遺缺調七寳派出所巡長尹鴻飛接任遞遺七寳巡長則委總所差遣端木義祥承乏云 
　　因賭釀命縣屬各鄕賭風日甚如廣富林張莊等處均跡近公開毫無顧忌而後岡某茶肆之賭塲中聞已有松隱茶葉店經理祝韻仙因賭負鉅欵回店自縊斃命如果有此事實不識當局者何以善其後也 
[無錫]  
　　魯敎育界來錫參觀山東文登縣立高小校長趙泮馨（芹塘）及師範講習所職員蔣成翰於前日來錫參觀縣立通俗敎育館當由該館巡迴講演員楊錫類君陪同參觀圖書館及市立第一等校云 
　　金溧兩縣之繭訊金壇溧陽兩縣繭行自十九日開秤後到貨甚旺成色亦佳邑紳唐保謙等在該兩縣開設之繭行昨有來信報告每擔六十元至六十五元不等云 
　　烟紙雜貨業議組公會城廂内外共有烟紙小雜貨店五百餘家向無團體平日素少連絡近來各店價目非常參差以致虧耗者甚多茲該業張仲山爲謀同業虧耗及矯正營業上之弊害並劃一市價起見特發起組織公會前日（二十二日）下午一時在城内丹鳳茶樓開茶話會到者有張仲山王目樵强少卿王顯成尤耀庭薛長雲等七八十議决進行章程五條（一）公推王月樵爲起草員（二）定午月初八日在城内萬松院開會修改章程（三）公推强少卿爲臨時籌備員辦理進行事務（四）所有一切籌備費歸二十家店舖暫墊（五）一切事務有所發表可於五月初八日開會時討論公决議畢散會時已四鐘矣 
[常]  
　　災振所續議工振災振所昨日（二十二）下午二時召集各機關領袖及災區　鄕鄕董開會瞿萼馨主席當由書記報告華洋義振會撥米辦理工振應如何支配請衆公决卽由王完白出華洋義振會英文來電譯告大衆謂總會復電已備米十八噸計二百石零即可派人往運並囑辦理工振必先儘極　之戶命鄙人注意監督云云鄙人已將前日災振所議决加築圩工計工發米辦法函告義振　並聲明現方請縣知事向財政廳領運米護照一俟護照辦妥即去運米報告畢郭次汾謂可將王君報告情形由會函知各鄕董及圩董以便照辦繼又議支配米石數目經衆議决通江八十石孝東二十石依東西各五十石交由鄕董保管即按工授食記入册籍以便彙齊報告義振會議畢散會 
　　童子軍定期會操武　童子軍聯合會昨日（二十二日）下午四時召集各團敎練員評議員開聯席會議議决准於六月三日舉行會操經費歸各開擔任節目由總敎練編訂屆時並函請省聯會鄰邑童子軍聯會職員及本邑各團體機關領袖蒞會參觀 
[鎭江]  
　　木匠要求加薪丹陽縣本帮木匠人數甚衆近因百物騰貴所得工資不敷食用特於日前與各作主雙方在魯班公所開會商議加給薪工辦法匠人欲加大洋八分作主允加五分未有結果而散聞定二十六日復開會議云 
　　肉業公議加價此間屠宰業因來貨飛漲加以銅元充斥洋價日漲所售肉價以錢計算暗受虧折特於前日在公所中會議猪肉每斤擬加價六十文向售每斤三百二十文者現改售三百八十文卽日起實行 
[揚州]  
　　江知事新委椽屬江都新任江知事業於二十一日在旌忠寺行轅内接篆任事署中辦公人員略已支配除加聘前任内承審王家驤敎育科長吳恩棠仍供原職以資熟手外委毛昌緒任一科長費稼秋任二科長王遂卿任收發石其佩爲助理秦家驥爲會計趙公勤爲助理袁在田任庶務其他司法及各科助理尙在物色中　東何塲知事易人東何場知事繆子惠署理期間届滿昨經丁運使調前充鹽阜運銷局長張步翰接署 
[南通]  
　　鐘樓興修竣工南通瞿知事曁商埠警局唐局長鑒於本縣鐘樓年久失修漸致衰落爰雇工大加修葺刻已竣事特撰就記文鐫碑其上藉資紀念 
　　商會暫緩改選通崇海泰總商會昨經會董特會公决暫緩改選因職員任期尙未届滿應自九年十二月計算迄本年十一月始達二年之限期即定十一月二日改選業通函各縣商會查照矣 
　　消毒紗布暢銷人和紡織廠所産醫用消毒紗布由該廠創辦人馬君息深之子哲明悉心改良成效頗佳業經農商部援照機製洋貨免稅刻下各埠紛紛訂購以致供不敷求該廠特添工趕製俾資應銷誠國貨界之好消息也 
　　測騐智慧團抵通東大測騐智慧團員抵通大受敎育界歡迎除各校分别舉行歡迎會外縣敎育會昨特開學術講演會到者凡五百餘人公請該團員依次演說均甚娓娓動聽聞該團員連日在代附·三幼·女附等校測騐因各校早有準備故進行甚速云 
　　淮鹽缺運之救濟通地近年人口稠密食鹽銷路大暢大咸官鹽棧前以淮鹽缺運曾呈准暫運濟南鹽接濟現居民以供不敷求紛紛擁至總棧購買刻該棧恐存創鹽斤不敷銷市爲濟急起見特請求稽核所飭令運商借運蘆魯等鹽以濟岸銷昨已奉令照准矣 
　　張退菴年老乞休通紳張退菴氏昨通函地方各法團機關云醫歸田後服務地方公役年力日衰時有精神不到思慮不及之處但撫心自問絕未敢有心作惡食鄙無恥之事今年逾七十精力益頽矣所有從前承乏之商會農會保坍會水利會等事自四月二十五以後槪行謝絕脫離關係各會交代之事商會責成周季誠農會責成于香谷薛郢生保坍會責成張地山水利會責成費範九諸君除商會業已選舉外其餘各法團並當依次改選云云 
雜評一 
[假借美名（默）]  
　　今日各省當局皆曰財政公開然彼等之所謂公開皆有一種前提或爲借債或爲加稅或爲增捐以爲能如是而後財政可以公開是不啻假公開美名爲其借債加稅增捐之餌則人民安敢信其有公開之誠意 
　　是故當局而果有意於公開則當先公開而後再籌補救財政之欵不當先籌有補救之欵而後再言公開蓋旣公開之後人民確見財政之困難自能深諒當局之無他而所謂借債加稅增捐等之補救法亦自易於通過否則雖指天誓日以證明其言之必信有何益哉 
　　裁兵又何獨不然一面着手裁兵然後一面籌費則費必易得若如皖省之　米捐曰吾將爲裁兵之用則又何怪皖人之疑其欺妄而羣起反對也然而今日借裁兵美名以爲籌費之餌　固不餘皖之許世英一人也 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[拒用輕質銅圓之善後問題]  
　　三大公團有共同討論善後說 
　　日前各團體聯席大會議决自二十二日起一律拒用輕質銅圓一事昨日雖由大會分發傳單五萬餘張並在各處張貼市招一面登報通告然各界對此遵違不一而烟兌業及各店號住戶亦仍照舊通用且有幾處烟兌舖更借此賺利遇有人往兌舊銅圓者每角知少十文每元短少一百五十文故欲市面上一律拒用已萬不能辦到故昨日參與聯席會之各團體皆欲籌思一善後辦法以維持之大槪目前最緊要者爲剩餘輕質銅圓之收兌藉以解决拒用後之各項難點惟此事非有力之團體出而籌辦不可銀行公會錢業公會總商會等三公團本有共同討論善後之說今尙未見實行開聯席大會亦已備　函懇請出而維持以免社會上不致發生紛擾之現象云 
[縣署請兩商會解决輕銅圓事]  
　　上海縣署函致上海總商會函云敬啓者近因銅元市價低落各商業團體召集開會有本月二十二日拒收銅元之議本日據討論輕質銅元聯席大會函請將拒收銅元之事通知所屬隨時保護等情查此事關係極重前此電車公司拒收輕質銅元會商南北商會並領事團公同籌議一體維持風潮勉强平定此次不爲根本之謀以平時所通用之銅元一旦拒却勢必激成事端應請貴商會會同縣商會邀集錢業公會妥籌解决勸導各商通用以維治安至根本問題自以停鑄停運爲入手辦法並請貴商會將解决情形函知轉呈至爲盼幸（又致縣商會函文同） 
[縣商會將開特别會議]  
　　討論輕質銅圓事 
　　滬上各工商團體議决自二十二日爲始輕質銅元一律不收後北市電車即實行拒却一般商業中亦有却不收用者惟南市華商各電車暫爲收用各業商對於此舉頗多困難現届端節結束賬欵之際必須具有通融之方法始可解此危困上海縣商會已將此事列入議案俾於常會時提交討論惟因端節已近萬難延緩是以該會訂期將開特别大會議召集各業代表提前會議公决對付之法云 
[剔存經質銅圓之意見]  
　　法租界商業聯合會　邇來滬埠輕質銅元充斥曾於上星期開會議定辦法擬具意見函請總商會提議候該會公决後從事實行已誌本報茲悉該曾昨接小東門乾坤和烟紙號意見書略謂拒用輕質銅元應將新舊式公定價格庶　措辦現查市上行用銅元每百枚舊式祇有三四成新式竟達六七成姑　兌換舖戶將輕質暫爲剔存徐圖販戶轉銷　埠自即日起輕質一律拒用一面　烟兌業分發傳單將舊式銅元假定一千三百文貨價作八折出售使主顧咸知舊銅元之利剔輕質不禁自絕等情現該會將此項意見徴求界内各商號贊同與否務於日内函寄到會一俟接有多數贊成當彙寄總商會以便核議公决云 
[贖路委員會討論公司組織法]  
　　國聞通信社云本埠籌贖膠濟路委員會定今日正午十二時假青年會會食堂聚餐席間卽討論膠濟鐵路公司組織法及掉換股票方法云 
[貯金贖路之風動]  
　　學生界廿八大游行國聞通信社云學生界贖路貯金大游行前本已定期舉行後因時局關係祇得從緩現在時局已告平靜故學生贖路游行委員會於前日下午三時在總商會開會討論舉行游行事宜到者有石穎張壽康（東吳法科）鈕因梁（交通）龍瘦鶴（曁南商科）董克仁（約翰）陶月琴（中西）徐瓊英（聖瑪利亞）史吟海孫再興（女子體操）潘潤夫（一商）朱鍾英（勤業女師）李峻華（青年會學生部）等十二人議决結果如下（一）游行日期定本月二十八日下午二時集合地點爲公共體育場（二）會場演說敦請馬湘伯余日章聶云臺朱胡彬夏丁美雲劉亮等六人（三）推定主席陳廣沅副主席邱培洵（四）委員會長及總指揮推定董克仁擔任書記推張壽康擔任（五）願加入各校請於本星期五（二十六）以前向天后宮橋總商會内上海贖路運動游行籌備事務所報告人數領取袖章云 
　　清心學校學費内帶收又云南市清心實業學校自開始舉行贖路貯金以來頗形踴躍現在已集有四五百元其集欵辦法以各級爲單位每週列一各級比較表以覘各級存數多寡並以引起興味並由校中印成各種勸告書分送同學親友以資鼓吹至星假期内擬派宣傳員出發至各處演講以引起一般社會之注意至暑假開學時定在各學生學費中附徴儲金一元以上云 
　　移用婚禮之新辦法又云計健南君與馮鏡心女士於本月十七日行新式婚禮於城内也是園其婚禮甚爲簡單先由新郎報告訂婚以來經過情形及改用婚式之理由繼由來賓謝復初黄奠華王祖德邵廷玉等相繼演說大致謂改良婚嫁之必要並請各界努力實行以資提倡藉可節省靡費以作贖路之貯金則社會國家兩得其利云云散席後計君將賀儀璧還有不肯收受者代存上海銀行作贖路貯金分贈致送賀儀諸親友云 
　　縣立一高之勸告縣縣立第一高小學校近由潘贊麟校長會同全體敎職員酌定贖路儲金辦法並通告學生家屬勸各量力認儲將通告及辦法分錄於後（甲）通告　敬啓者膠濟鐵路經吾國代表在華會力爭始得備欵贖回其代價爲三千萬日元槪由國民擔任將來該路收回後亦歸國民管理現上海贖路儲金委員會已經成立正在積極進行該項儲金並非捐欵存於銀行專備贖路不得移作他用由銀行出立儲金存摺以爲將來調換股票或債劵之憑證年息六釐如滿一股尙有紅利分配輸欵者不獨可取得債權人或股東之地位苟能如數募足亦足發揚我民族光榮於世界貴家長熱心愛國萬望踴躍認儲多多益益庶幾羣策羣力鉅欵不難立集也此啓（乙）辦法（一）儲金以一元爲單位愈多愈妙（二）儲金不滿一元者每次至少繳小銀元一枚俟滿一元再行存貯銀行（三）儲欵時由本校掣給臨　收條（四）儲有成數後當存貯中國銀行換給存摺交儲欵人收報備將來換領股票或債券之用（五）已儲之欵不得提取亦不得移作他用（六）各級儲金數每星期比較一次最多者揭示校中通衢以資激勸（七）終結時各級中認儲最多數者給團體奬勵（八）個儲欵滿十元者得奬狀滿五十元者得銀質奬章滿百元者得金質奬章滿五百元以上者得銀盾並攝影永留紀念（九）本章程定五月二十二日起實行 
[最近中外航業之槪况]  
　　歐...美...南北洋 
　　本年　入夏以來國内以時局不靖商務航業同受影響國外貿易亦不若去冬之盛茲就現時之中外商務與航業上之大槪狀况略紀如下 
　　歐洲近來歐洲來華之商船進口貨不甚踴躍大約自英國開來之船每次每輪之入口貨至多不過二千噸各貨中以五金居多但大件機器之來申者較前略少而以紥鐵·鉛絲·釘桶·司撥林等件爲主此外如蘇打洋碱等亦復不少各船到滬取道於南洋星加坡與印屬各地者居多是以由南洋各埠裝來之洋紗布疋等貨頗爲不少本年大英公司更就孟買單放運裝大宗棉花來滬之商輪故今年印度花之輸入上海者其數當以數十萬件計且歷來由喀爾喀特來華之郵船其進口貨以蔴木椒爲大宗乃今年入夏以還該路之來貨中亦以機器包花爲大批之輸入額至於運往歐洲之出口貨則現時祗及去冬及今春十分之六惟運法之華絲運英之茶葉尙有貨件出口此外中國鮮蛋乾帽與蛋黄蛋白在入夏後亦頗有運出自五月份起輸運事業中之特著事件厥爲仰光白米之運滬計自四月初起共已派出伊吐利·腦希爾·那勃特亞·可羅白·慶代·哈德開拉·曲里温腦特·等八輪平均以四萬包一船計算已達三十餘萬包而昨又有來電謂又有亞倍號·哥其立號·麥蘇拉號·卡善利鴨家號·及里賽爾段號·等六輪業經駛出不久亦可續到此六輪中亦有三十餘萬包白米之到申云云 
　　美國今年美國之進口貨僅洋木·紫銅·小麥·麥粉·火油等數項此外惟電料及電汽用品與夫消耗品之紙烟而已若上海之出口貨運美者大爲缺乏除湖絲一項在二三月内略有裝至紐約外餘唯桐油雜毛及合桃等等然皆華北方面之轉口貨居多因上海出口貨之缺乏而日輪首先脫離上海各輪公司之水脚公會自由減價藉資營業上之招徠今聞行駛太平洋内之各郵船公司若大來洋行·中國郵船公司·太平洋郵船公司·東洋汽船會社·福來洋行·爪哇太平洋輪船公司等八家僉以大戰以還世界運輸事業之銳退與夫進出口貨之缺乏水脚運費之跌減未有若中美一路者常此因循實難爲繼故八公司之水脚公會在美國舊金山擬開會議對於遠東運費討論維持辦法該公會現已有電報到滬分致上海各分行詢問對於現時水脚之意見以便採擇集議卽此情形已足徴中美航業之不佳矣第中國方面之出口貨固已蕭條至如此而在南洋及斐島各屬則尙較中國爲佳也 
　　南北洋華北一路現在上海駛行之商船合中外各輪共有十七艘本月内因直奉軍交綏故自一號以來京津烟濟衞海等埠之進口貨停頓已歷三週迄未回復現出口業雖較前旬爲佳但亦未能如昔日之輸出額也南洋班以京津沿路及浦口等埠之轉口貨驟爾停頓長江各處之轉運營業亦較上月爲少據航業界中人云須俟過七月以後長江貨方克復原單就本埠客貨之運出則其營業狀况可知矣惟汕頭方面之華紗銷場已見暢達港粤出産之白糖裝來亦漸次增多邇日廣東毫洋之運滬又復陸續不絕前日太古公司之綏陽輪入口又有四十三箱裝到聞係本埠各銀號購定之一批其數在二百餘萬枚而繼續裝來者正多現方在開始也 
[航業消息]  
　　大英公司之郵船埃及號失事已見昨日之路透電據該公司云埃及號輪上次自中國開還英國後卽改派在孟買班内行駛係從倫敦經馬賽波賽而往此次之被法輪宣你號Ｓeine輪撞擊其原因在海面上發生大霧對面不能辨物當時兩輪碰撞係在七時半埃及號被撞後不二十分鐘便沉没於勃雷斯海面中船主未死大副及船醫均失蹤船内水手有八十人證實已死旅客及郵件書信與所裝貨物完全没入船内大英公司於昨晨始得到電訊查此輪原爲中英班内之甲級船故艙位等甚佳實運噸位有七千九百四十一噸與Ｐeshawur輪同一大小比較中國輪略小十一噸云 
　　又有　熊野丸相撞之杜古拉號今日已經騐船委員騐過卽日入廠修理據該公司云其損失費須向日郵社要求賠償並擬如星期六可以修竣卽行開還英國　 
　　美國航務部已允將獨星邦號新郵船撥於本埠太平洋郵船公司加入舊金山上海班行駛此船前在大西洋一路航行大約夏季以後或可調入中美綫内云 
　　大英公司之孟買綫貨輪開第坡號昨已進口裝到印度棉花一萬餘包現正趕卸貨物又有三角洲號從倫敦駛出後二十二號之三時業從香港開發明日天明至上海船内有四月七號前之英國寄華郵件云 
　　日商天華洋行現時所經之中國航業其目光漸改易至揚子江一路該路已有重宜班又有宜漢沙市班今更另添漢口大阪之直航班業經派定第三東洋丸行駛並以昌福丸來滬接代上海日本班輪云 
　　法國彙成洋行今年新復中法郵船班聞該行派定行駛來華之新機載客輪船甚多其已到上海者前後已有兩艘一名台灣號尙在上月至滬現來者爲因皮號定二十八日還法聞此間之旅客趁該行輪船赴歐者頗多因其艙位雖祇一三兩級但地位較現行歐洲之各公司郵船爲大且其艙位客票價更較英法兩公司船爲廉照兩公司價祇收九折可短十分之一云 
[榊丸衝突事件裁判訊]  
　　榊丸與美船東方號衝突事件裁判延期復延期迄未解决現定於六月十六日在日總領事館法庭開庭聞此案結果須移轉長崎云 
[薩鎭氷電告防禦奉軍情形]  
　　奉軍大本營移駐錦州訊 
　　海軍總司令公署前日接秦皇島海軍上將薩鎭氷氏海籌軍艦拍來無線電報一通報告防禦奉軍情形内容大致言奉軍自被直軍擊敗後所有殘餘敗軍前已陸續出關嗣因張作霖逗遛灤州收集敗潰兵士意圖再舉其在古冶開平灤州等處共有敗軍四萬人均待後方之餉彈接濟故各軍陣線均取守勢大約直軍不追擊彼决不先行開火我海軍朝夕巡邏夜間則以探海燈遠望對於入關京奉火車非常注意防彼運軍隊餉彈入關也前次其火車經我軍砲擊後其行動似稍歛迹日間不敢輸送故夜問我軍尤加意巡視連日傳聞奉軍大本營有移駐錦州之信是否整備出關抑係作戰計畫待偵查確實再行電聞云云蔣總司令接電後當即據情轉電海軍部核奪 
[滬公民與曹吳論盜]  
　　爲保定招致陸榮廷發也 
　　聯合通信社云上海公民黄銓沈華等因報載陸榮廷赴保定日有所密商以爲非是特用快郵代電分致曹吳云保定曹巡閱使吳巡閱使均鑒二公聲討奉張揭櫫爲國除盜以軍閥倒盜閥人民兩害相權寗視軍閥戰勝然北張南陸同爲盜魁報載徐世昌命陸赴保有所秘商果爾則執事於北之盜魁拒之於關外南之盜魁迎之於閫中將有所利用耶則執事方以統一號召全國引盜爲友其意何居豈南北各分裂之害未終而武力統一之夢未醒天下將謂軍閥盜閥爲一邱之貉執事亦從此休矣民礨可畏吾愛二公尤願二公自愛幸甚幸甚上海公民黄銓沈華張國權王一鳴等叩 
[日華紗廠罷工四誌]  
　　浦東陸家嘴日華紗廠男女全體工人罷工詳情已迭誌本報茲悉三區警署曾署長以雙方各趨極端實無磋商解决之餘地已聲明卸除調停責任並將該廠指控煽惑罷工之工人林小毛及工會代表張益章王春鑫解送警廳發落而　人方面亦要求警廳從嚴訊辦以維營業　經徐警廳長發交司法科將張益章王春鑫提案預審據稱此次罷工風潮實係日人無故停歇工人及驅逐女工出外鎖閉廠門不許入内工作致激成衆怒相率休業並非少數人所能把持操縱至獲案之林小毛會内並未派其在外宣傳停工請求質訊等情劉科長以案關指控煽惑罷工判將張王林三人暫行看管一面派員赴浦東實地調查眞相再行核奪 
　　又函云日昨警署將林小毛連同張益章王春鑫同送至警廳今日早十時由司　科審問首先將林小毛提出問　姓名住址及家屬始問是何人呌你去喊人罷工的林答没有誰呌我去喊人罷工又問是張益章呌你去喊的麽　答不是的又問是王春鑫呌你去罷林答不是的又問都不是的是你自己喊人罷工的林答是的又問你却不知道喊人罷工是犯罪的林答我不知道又問張益章是你們會内什麽人林答是總會長（按張是　工會中敎育委員）又問你們這會是那幾個人發起的林答我們有四千多人問畢即將張益章傳上起問你會内什麽人張答我是敎育委員又問敎育委員是做什麽的張答敎育委員是敎育男女工人各各好做生活不要做那些喪風敗俗的事使其增加人格等語又問你們工會是那幾人發起的張答起首六百餘人現已四千餘人了張下又將王春鑫傳上官問你是會中什麽人王答我在會内做收錢寫信這些事又問你是帳房會中事你旣曉得這一次第二廠經紗問女工罷工到底是爲什麽事王答經紗車共有十二人内有七人是熟手五人是生手在該廠的廠例凡做完一年的就可由生手升熟手照件算錢今五人已滿期要求該廠升熟手不肯復又要求該廠給錢他又不肯如是此五人即不做工該廠因此五人不做工卽要將其他女工逐出各女工抵死不從始得延至放工時一同出來了那知各工人脚甫離廠門該廠即將廠門鎖閉不允工人入内工作並命警將工人毆逐出來又問第二廠旣然停工爲什麽你們又要第一廠罷工呢王答第二廠停工時第一廠工仍是作迨至二十日早放工時該廠即分咐車頭停車也將廠門關閉以致第一廠工人也被强迫停工後因廠工縣牌汚蔑工會大激動公憤所以工會雖未發佈罷工命令而各工人都萬衆一心的不去上工了司法科長即宣言俟調查確實後再行核辦又浦東第三署署長亦於昨日下午二時許將工會代表邀去謂警廳因日本領事去說中國官廳不保護日人已有公事下來封你們工會我（署長）看你們趕快上工第一·三·五條無効第二條我可擔任第四條三人照件給資工人仍是包工你們可收回去與各工頭商量呌工人趕快上工不然就要問工會了聞該代表回會向各工人宣說羣情憤憤皆謂日本領事就知道保護日本人中國的官反要封我們的工會這眞豈有此理又謂第一條不承認就是不封我們的工會也是與封了無異大衆通過雖餓死斬頭亦不承認 
　　該會此次被日人强迫停工各職員恐女工有不明事理者於憤怒中又生他事即函請女界聯合會王會悟女士婦女靑年會程婉珍女士與平民女校敎員傅戒凡及學生多人赴該會演講九時開會會址雖比較從前大有數倍然因女工之多仍難容下如是分班輪流聽講來來去去者不下二千餘人王程二女士演詞甚多不便全錄大旨謂工會就是爲我工人找幸福·謀快樂·保全生命的東西所以我們工人對於工會是無論如何必要維護的但是廠家他是知道工會不利於他們的所以他也是無論如何想要將工會打倒的在此時就看我們工人與廠家决戰的勝敗了我們停一天工不過二三角錢廠家停一天工他就要損失二三萬所以他無論如何是敵不過我們的在此時就全憑我們堅决心將最近的關頭打過一得了勝前途幸福就無量了望諸位努力齊心向前進演講時寂然無聲講畢則掌聲如雷後二女士與女工頭作談話式的演講一時餘各女士即到平民　裏亂穿去與那些破衣人作演講式的談話去了至十二時餘該會女職員留午膳一時餘諸女士始反滬云 
[魚販罷市十誌]  
　　改天平秤與改洋碼之爭論 
　　本埠南北各魚販要求河鮮魚行加增洋價一事已由魚行方面允爲增　斤量改售八五折公秤業經美法等界魚販認可各情迭誌　報詎魚販方面現有變史宗旨堅持洋價必須按照市上銅元兌價計算並將斤量改爲天平秤售賣方　全體充洽又於前日要求所延之代表律師已和轉函魚行代表律師狄百克商辦去後茲據復稱以各魚販旣欲改爲天平秤買賣則魚行同業亦願變從且可與新閘橋姚順泰及北車站之愼昌等各魚行同一辦法惟所售錢碼亦須按照北市魚行定章一律改爲洋碼否則不能公允云云因此斯事仍未解决云 
[法公董局催促慈善團遷塚]  
　　上海慈善團董　會議决與中法學堂調換基地遷讓西新橋南堍同仁輔元堂義塜一事因各界反對呈請省署保留省令上海縣知事轉飭該團董事會覆議該團兩次邀議因不足法定人數未能開議茲聞法公董局急欲遷調致函華董催促經華董陸伯鴻陸文麓致函慈善團查照其原函如左敬啓者頃接法公董局總董函開查法公董局爲擴充中法學堂校舍與同仁輔元堂商决調換一百八十二號一部份基地所有找價銀二萬五千零三十四兩業交貴董轉交在案議定之遷墳費銀三千兩亦已備欵以待隨時可付現因學生暑假在即急待開工招工遷墳該堂如有不便之處欲託法公董局代辦亦無不可究竟如何即請轉致酌奪示復等因准此合即轉達應請察核示復俾憑轉復爲荷祇頌公祺陸伯鴻陸文麓謹啓 
[鍾文耀由京抵滬]  
　　前滬寗滬杭二路局長鍾文耀前日由京南下轉乘滬寗路特别快車於昨（二十三日）晚十時抵滬 
[顧維鈞離滬北上訊]  
　　約在京勾留三星期 
　　國聞通信社云顧維鈞公使决於今昨十一時三十分快車離滬赴寗明日由東南大學邀集寗地學界請顧氏演講華會實在情形明日下午即搭車由浦口赴京與當局商陳華會善後事宜此行在京勾留約在三星期左右出京後仍由寗返滬返駐英公使原任又濟南方面曾邀顧氏過濟講演因此次須直行入京不能停留或將於返滬過濟時小作勾留云 
　　又一訪函云駐英公使顧維鈞博士前定本月二十四日赴寗轉車北上茲昨探聞顧公使尙未公畢故赴寗之期又將更改云 
[滬寗路監工西員安葬紀]  
　　滬寗路上海機務總監工泰來在宅内自殺兩誌本報昨日（二十三日）下午五時在靜安寺外國墳山行安葬禮路局洋總工程司克禮阿·車務總管韋燕·機務總管芬慈·杭路機務副總管孫嘉祿·等十餘人及吳淞廠中工匠代表及司機人小工一百餘人均往送葬 
 
 

Page 14

 
 
[修改稅則會議要錄]  
　　日本對案之内容 
　　修改稅則會二次會議情形業已由該辦事處製成議事錄經各團簽字承認呈報交通外交財政三部茲將呈報原文錄下（蔡主任）今日諸君蒞會極爲踴躍過於法定人數本席無任歡迎今日有二事當討論者（一）爲議事大綱（二）貨價標準至於議事大綱上次修改稅則會已詳細討論迄今四載其中若尙須更改之處請諸君討論倘無則可付表决（安立得）贊成（蔡主任）美國委員安君贊成本席提議付表决贊成採用此項議事大綱請舉手（船津）倘此項大綱意義仍照上次開會一樣解釋日本委員樂於贊同（蔡主任）倘諸君均贊同此項提議後船津君之意見此案作爲通過（贈德）本會議事錄援照上次會議辦法仍用中英法三國文學（蔡主任）此節自可照辦（蔡主任）第二項提案以由一九二一年十月至一九二二年三月六個月内之上海市價爲稅則標準凡各貨來自無代表出席本會之國其價不在其内（賴發洛）本廣贊成蔡主任提議中國委員選舉此六個月爲標準幷非欲得不公允之利益吾人若另採標準時期或可多得稅收然竟以此六個月爲標準者係因修改稅則之目的爲欲辦到切實値百抽五現下貨價似向低不向高以此六個月貨價爲標準則將來可得最近値百抽五之數（船津）本席代表敝國政府聲明意見關於貨價標準擬請本會採用下開提案以代中國提一千九百十七年至一千九百二十年此四年應作爲新稅則標準年度中國海關貿易册所載該四年進口洋貨之關價應視爲最確實可信者可作計算新稅則之標準倘此項海關貿易册所載貨價其中有認爲不實者亦可用其他公平適當之法改正之關於此項提案日本委員希望本會注意左開各節（一）無論就實際而言或就理論而言新稅則應用適當方法計算俾此後稅則得其公平欲獲公平稅則須參考長期年度之統計例如四年或多於四年作爲計算標準若用短期標準則失公平某國某貨或致負擔偏重（二）爲訂定新稅則利便及迅速起見祗應就各年份中擇其進口貨物統計海關業已出版而確屬眞實可靠者作爲新稅則之根據否則日本委員以爲本會辦理調查事項必多無謂之困難且致稽延時日（三）値百抽五從價稅一語未可以輕易之心解釋之或以最近短少時期爲標準對於不公平之價格忽略看過（主席）日本委員提議四個年度即一九一七一九一八一九一九一九二○爲計算標準及關於關價與其他等項提議本席願聞諸君意見如何（安立得）此項問題甫經提出頗難即刻討論事前吾人並未知有此項提議故本席以爲應先將此項提議發印傳送各會員俟下次開會再行討論發印傳送需時恐多吾人幷須詳細研究一星期或十天以後諒可印妥傳送是以本席提議將日本委員之提議及其他委員之提議一併發印傳送幷訂定一相當開會日期以備討論（主席）有人贊成安君提議否（𧴻賜）贊成（主席）賚君贊成安君提議現將安君提議付表决贊成者請舉手（傅夏禮）在未表决以前本席願聲明英國委員並未另提出何項議案不過於採納中國提案中加以附帶條件而已（鼐德）法國委員亦未另提議案（安立得）本席以爲在通告單内註明英法國委員願聲明贊同中國委員之提案並未另提議案（傅夏禮）本席不願在通告單内註明本委員之提案係屬對案吾人不過另提出一種方法至於標準一層吾人巳以中國所提者爲吾等之標準（鼐德）聲明意見與英委員同（德樂時）聲明意見與英國委員同（主席）安君提議將日本對抗提議先行傳送贊成者請舉手通過關於第二問題選舉各種洋貨數量由大連天津上海漢口廣東進口者以一九二一年稅關貿易册爲標準今將此問題提出本會討論請諸君聲明意見原案係爲將一九二一年份進口貨物數量擇通商口岸北部大連天津中部中海漢口南部廣州爲計算新稅則之標準（達念思）荷蘭委員因候各項對案全行提出故至今幷未表示意見關於中國提案吾人業經詳細研究可表同情至英國委員所提議附帶條件似極公允可以採納日本所提對案吾人甚願詳細研究惟四個年度一節在表面上觀之恐難予以承認一九一七一九一八兩年和蘭實業狀况有特殊之處其時因戰爭各項情形荷國輸入中國貨物甚屬寥寥是此時期失其常狀諒當時參戰國或中立國均有同樣情形一九一九或一九二○年或一九二一年初某種原料極形缺少他種貨物竟有完全絕跡者現海關船運及商務統計可知一九二○年和國仍未恢復原戰前之地位本席聲明各節並非輕視日本之提案亦非現即表示確定意見吾人目的係欲贊同中國之提案及詳細研究日本之對案及其影響若何（安立得）關於下次會日期俟各項提案及意見書傳送後主席或可與各國委員接洽定奪吾人對於各項提案究竟何時可以研究完畢現時頗難懸揣（主席）如無他事討論現可散會此次各國委員對於會務極爲熱誠無任感激將來無論採用何項提案甚望會務迅速進行勿若上次修改稅則會延長至一年之久若竟如是則屆盛署時望諸君毋怨爲幸 
[守望團舉定正副團長]  
　　正姚慕蓮副穆抒齋 
　　昨日（二十三日）午後四時守望團開第六次委員會到者毛子堅姚子讓沈信卿姚慕蓮凌伯華賈叔香曹幹臣穆抒齋賈季英姚子若莫子經等十一人公推姚子讓主席凌伯華報告籌備處收到入團志願書（至五月二十二日止）一百五十一紙各區救火會代收尙不在其内旋經到會全體公决照上届議决案公舉正副團長分兩次投票結果姚慕蓮當選爲正團長穆抒齋當選爲副團長又公决呈請官廳備案由起草員擬稿於下届委員會通過後再行繕呈又公决五月二十九日午後四時續開第七次守望團委員會議畢散會已五時半矣 
[萬國義勇軍閱兵典禮誌盛]  
　　英國陸軍少將駐華英軍總司令充閱兵官 
　　二十二日下午六時爲本埠萬國義勇軍舉行本年閱兵典禮等情已誌前報茲悉是日下午五時三十分由全 
[上海平民義務學校勸告贖路儲金隊攝影]  
軍總司令曼埃强生君調齊馬步砲各隊聚集於泥城外跑馬塲列隊候令至五時四十五分鐘總司令傳令將全軍移駐於跑馬塲之東部卽西藏路一帶各國步隊編成雁行馬砲各隊在右樂隊在後六時正閱兵官英國陸軍少將香港總督兼駐華英軍總司令約翰福祿氏身御戎服乘馬蒞塲一時軍樂齊奏各隊皆舉槍致敬當由總司令曼埃强生副參謀長史九華達隨同閱兵官至各隊前後巡閱一週回至閱兵處陪閱者有各國領事官江蘇交涉使工部局總董遂檢閱各隊步伐於是依照次序列陣開操步伐之整齊軍容之壯嚴觀者均贊歎不置每隊經過閱兵臺鼓掌之聲如雷震耳各隊中之雁行線以中華隊爲最長適行至閱兵臺前樂隊忽止因後而蘇格蘭隊用本隊樂器而中華隊並未因樂止有所區别步伐依然齊整外人更爲贊許（見昨日字林報）大閱旣畢各隊司令能將軍前行撇刀禮將軍致短篇演詞大都賀各隊之精神未幾移至跑馬塲之北部檢閱各步隊之四行排走禮畢散隊已萬家燈火矣茲將參與大典各隊司令人數照錄如下馬兵隊一百十二人司令麥格米處過山砲隊六十二人司令臺惟司工兵隊十九人司令麥根士機關砲隊五十人司令蜜豈而水師陸戰隊四十二人司令狄克生意大利機關砲隊二十二人司令季利英國愛字隊四十五人司令陶登英國皮字隊三十人司令麥而微而海關隊二十八人司令恩沙美國隊七十九人司令窩而生葡萄牙隊九十六人司令田南士日本隊六十六人司令山内俊眞中華隊一百二十二人司令徐通浩蘇格蘭隊五十六人司令賡婆而英國後援隊三十六人司令而雷連軍樂隊及總司令部各員人數足有一千以外軍服上大半佩帶各種勳章奬章耀光奪目洵極一時之盛 
[徐通浩升任中華義勇軍司令]  
　　本月十九日工部局公報載有萬國義勇軍總司令曼埃强生君發出第五十四號團令謂中華隊司令正隊長葛雷烈調任總司令部任爲軍事顧問特任副司令副隊長徐通浩爲中華隊司令正隊長此令云云聞徐君已於本月二十日接任視事矣 
[全國總工會之組織]  
　　以産業組合爲原則　　國聞通信社云此次五一節全國勞働大會開會已將組織全國總工會一案全體通過現正分頭從事籌備其辦法如下（一）凡能採用産業組合法者均用産業組合法以組織工會（二）如實際上確有困難時則可用職業組合（三）各地方之産組合工會與職業組合工會組織聯合會（四）待各地方聯合會組成後再由聯合會推舉代表合組全國總工會云 
[淞滬石灰船商公會請備案]  
　　吳淞商會昨接淞滬石灰船商公會發起人總董邱良田副董金慰曾董事孫德基略稱竊敝公會同業前以淞滬各埠建築工程日形發達石灰銷路益廣同業不相聯絡市價不一動多傾軋一般白拉掮客抑價勒買碼頭流氓勒船索費種種弊害不堪言狀因於本年正月間集合淞滬兩埠運銷石灰之各帮船商發起組織公會藉以聯合全體同業其謀營業上之利益今於閘北寳山縣屬寳山路東鴻興坊第二十七八號設立總事務所遵照工商同業公會規則及其施行辦法議訂規章編造同業名册選定職員實行辦理理合繕具呈文陳明設立必要之理由將所訂規章及發起人名表同業名册與職員名表各備五分聲請貴會察核存查加具證明書函請寳山縣公署轉呈江蘇實業廳及省長公署報請農商部備案以資保護俾垂久遠 
[拘獲西人游艇被刦案之疑犯]  
　　文匯報云聞法捕房昨日拘獲華人一名疑與在佘山附近行刦泰愛仲夫婦案有關是人持一鑽戒向法租界某當店質洋爲巡捕認明乃泰愛仲所失飾品之一故即拘送捕房但法捕房尙未正式承認此說 
[添派專警保護錢業之實行]  
　　南市錢業代表因泰興小錢莊盜刦案發生後即擬援照上届冬防時間防護之法請上海縣商會轉呈淞滬警察廳長核准添派專警在錢業薈萃之各里巷防護以便各莊司送銀往返有所保衛昨日爲始已實行添派每日規定下午五時至八時八時至十一時爲防護時間第一區總署除添派專警四人外昨由王金山署長令在十六舖老馬路至裏關橋一帶加添崗位一處每日上午再加派巡邏警察在各處僻巷及商業繁盛之區常川巡邏其施家衖係一區一分駐所地點故由牛署員加派專警一人在彼嚴防云 
[昨日之金融市况]  
　　昨日銀幣市價上午爲七錢二分七釐七毫半中國銀行賣出洋四十萬元價照市現洋之裝往無錫者計一百五十萬元又裝去蘇州洋二十萬元麥加利銀行做出活期押欵洋六十萬元拆息八元五角下午收盤七錢二分七釐三七五較前日大三毫七忽半 
　　銀拆上午市價四錢四分下午收盤又漲二分爲四錢六分比上日大一錢一分滙豐等銀行收欵四十萬兩銀拆四錢以外本年正月以來從未到過正月二月常在數分或一錢内外此届陽曆五月底銀行結帳又値華人端節歸宿之期中外兩方銀根均屬緊促昨日花旗銀行做出押欵銀三十萬兩息八兩五錢亦係活期押欵現逢出口貨新絲茶菜子等上市洋商購辦需欵頗殷據金融界之觀測先令尙須看長銀拆或者至五錢以上云 
[昨日之國内滙兌市]  
　　昨（二十三日）京津來電銀洋兩滙均無變化北京公砝每千兩合申元一千零四十九兩銀元每千元合申洋一千零零四元天津行化每千兩合申元一千零五十七兩銀元每千元合申洋一千零零三元漢口洋例跌七錢五分每千兩合申元一千零二十四兩二錢五分銀元每千元合申洋一千零零一元較前日市價漲一元沙市九九銀每千兩合申元一千零七十兩宜昌宜平每千兩合申元一千零二十七兩銀元每千元合申洋一千零十四元九江南昌温州等銀元每千元合申洋一千零零五元蕪湖銀元跌一元每千元合申洋一千零零三元蚌埠徐州銀元每千元合申洋一千零零四元較星期一市價跌一元安慶銀元跌半元每千元合申洋一千零零四元南京蘇州鎭江揚州無錫常州宜興常熟南通等銀元每千元合申洋一千零零一元半較前日行情均跌五角杭州銀元跌半元每千元合申洋一千零零二元半寗波嘉興湖州餘姚等銀元每千元合申洋一千零零三元海門清江銀元每千元合申洋一千零零四元蘭谿銀元每千元合申洋一千零零四元半福州厦門銀元每千元合申洋一千零十元重慶九七平銀漲二兩五錢每千兩合申元九百八十二兩五錢成都九七平銀同時遞加二兩五錢每千兩合申元一千零零七兩五錢萬縣九七平銀每千兩仍合申元九百九十五兩重慶成都萬縣等銀元仍與申洋相同毫無升降云 
[昨日之外幣市况]  
　　昨日（二十三日）外幣市况尙屬平穩錢業做開各票較前日市價計英金票跌五分買價爲七元六角五分荷蘭票低五釐買價爲六角二分五花旗票漲一分買一元六角八分五馬克買六釐七五坡元遞加一分半買八角七分五老頭票漲一分買八角一分港票買九角九分五法郎買一角五分盧布千元新票買四兩五百元票買十三兩五錢二百五十元票買一兩一錢五元至二十五元票買九兩五錢價格均與前日相同並無上落大部份因標金平穩故也 
[昨日公平呌莊之市况]  
　　昨日星期二爲公平洋行輪値拍賣嗶嘰西緞元絨羽綢斜羽綢原布市布洋標漂布等疋頭之期其計排列四百四十一件計二萬一千零二十七疋比較上次多呌一百十八件計五十九百九十七疋所拍市面仍係跌多漲少總之端午節近客帮買貨心思頗懈銀拆四錢以上各帮惟廣東潮汕長江寗波等帮皆有買進市形仍現疲軟之勢 
[新茶之市况]  
　　長江祁門紅茶到滬以來先後由洋莊開盤買去二千餘箱市價尙佳高貨開七十餘兩茲綠茶珍眉亦已運到昨日同益祥茶棧售與惠利洋行成記牌珍眉九十七件價三十六兩五錢貨屬中關又公福隆忠信昌恒記恒源永等售與天裕天祥怡和錦隆謙義等洋行各牌祁門紅茶九百十一箱市面較前盤小去十兩之譜市上中外銀拆皆大故出口貨不無影響昨日招商太古等各輪船抵埠新茶皆續有裝到二三千件云 
[友華銀行滙市報告]  
　　昨日友華銀行滙市報告云二十二日倫敦大條銀價近期長二五遠期三七五紐約滙價長至七角三分七五倫敦紐約間滙價未動仍爲四元四角五分今晨各國匯價除佛郎升至九百枚外餘均未動開盤時市况頗硬英鎊成交價五六月份三先令八便士二五美金成交價五六月份八十二元投機者初時頗有售出但鑒於各銀行之紛紛購進亦皆變而購進下午購者愈多其結果遂致市况大軟至收盤時英鎊售開價五月份已不能超過三先令七便士三七五六七月份三先合七便士二五美金售開價五月份最長八十元五角六七月份八十元二角五分昨日印度及中國俱在倫敦購銀倫敦收盤時市况堅定紐約市况頗平售出悉照掛牌價格 
[近週中之紗花市况]  
　　棉紗本星期來紗市平定綜一星期中價格無上落現貨棉紗銷胃尙旺各帮頗有辦去期紗價格惟星期二日因三品市面見跌以致略疲二兩旋即回起與上星期市價相同現貨紗客帮辦去者計江西牛莊汕頭威海衞青島蕪湖野鷄長沙等帮北帮因戰事已平紗商亦漸有動辦惟數額不多本星期來傳聞奉軍已退出灤州北方戰事可望不致發生是以人心益平惟因本埠銀根甚緊致紗市不能活動預料端節之後市面可望起色也三品紗價較上星期好起五元趨勢亦堅固計最近來電市價五月期二百三十九元六月期二百三十四元九十仙七月期二百三十一元四十仙八月期二百三十元零八十仙九月期二百三十元零六十仙十月期二百三十元零九十仙本埠本星期中成交二千六百餘包日紗由三井等洋行購去頗旺聞有八百包成交計十六支五百包價一百三十九兩二十支三百包價一百五十六兩本紗二十支採花牌價一百六十四兩二十支寳塔牌價一百六十九兩十六支文明一百三十四兩十六支孔雀一百四十六兩人鐘一百四十五兩大致較上星期無上落印紗因上兩星期頗有到貨故本週中有三百二十五包交易大都係津帮辦去價十支一百二十九兩五錢至一百三十二兩十二支一百三十八兩目下趨勢平靜下星期端節將屆市面恐將益淡云 
　　棉花棉花市邇來頗形堅定其大部分原因則由於美棉市價暴漲之故本星期美棉來電行市計現貨二十一元四角五分期貨七月份十九元九月份十九元七角七十二月份十九元七角七正月份十九元六角五三月份十九元四角五又較上星期漲起本埠花價通花三十五兩太倉花三十四兩半陜花火機三十三兩本花三十三兩半寗波花三十二兩半按花市自去年七八月間通花最高市價到三十五兩以後價最小曾到三十一兩今後市價恐仍難見鬆動云 
[四路房客請願展期遷讓]  
　　聯合通信社云愛多亞路蕪湖路山東路福建路接連滿庭坊一帶房屋約有三百餘戶多係小客棧舊貨店小販所居多數約有一千餘口均係貧苦不堪者此處又爲第老地房屋建築將近二十年係英人祥利洋行經理近因有華人某某等覬覦以愛多亞路地方寛闊將來市面必然發達出巨資向祥利包租並訂合同限期翻造冀圖利益並託公平洋行經租按公平洋行爲上海經租之最和平者此次被人包租係産主自行接洽全體聞此消息不勝驚慌曾於前日假座山東路商界聯合會公决蓋章簽名要求展期俾得另謀相當地址該行接函後卽派員柳君與各代表解說原因房客聞無法挽回又於昨日開會組織請願團公舉吳竹君楊滋清孔林五等爲代表向公平洋行請願面陳苦衷要求延期經經租處主管汪君詢問來意由吳君發言謂吾人居此多年頗知房東優待房客但吾人亦不拖欠租金今忽然懸牌通告定五月十六日一律遷移全體聞信驚駭萬狀實因滬地自去年加租以來各處房金巨增小民日憂無屋居住故每一間同居者止少至三五家一旦限期遷讓勢必互相爲難非設法展期不可一面請各 
 
 

Page 15

 
 
本埠新聞二 
[拒用輕質銅圓聲中之私鑄訊]  
　　近來市上銅元兌價日漸增高由於私鑄充斥所致本城各處兌換銀洋之烟紙等店日來竟有兜售銅元之人登門售賣每元可換二百枚茲爲軍署稽查員訪聞以市上旣有兜售銅元之事發生則本埠定有私造銅元之奸商殊與市面大有妨礙且經調查徐家匯等處確有私鑄之家昨特報請飭令警廳迅速查禁以重圜法云 
[意國新發明之繅絲機器]  
　　大陸報云意國絲業家近發明一種繅絲機器能自剥繭以至抽絲純用機器不藉人力業經政府給予專利權設廠專製此機據其自稱若用此機繅絲則絲價成本之低不難與棉蔴相競爭若然則誠可謂絲業界之革命矣 
[美國新出之製造捲煙機器]  
　　據美國通訊員報稱近有一種完全新式之製造捲烟機器出現美國市場機名「勝利」ＵＧ牌每分鐘能出捲烟八百枝每日將及五十萬枝捲烟形式不論正圓橢圓包紙或粘或軋烟尾或平或尖或包金紙軟木及白蠟等悉能製造該機除出品迅速能較他種機品增加一倍外機件尤極簡單即素無經練之女工亦能管理且機身堅固異常耐久不壞製烟家購置此機地位旣省出品尤增倘有人焉公暇偶吸烟一枝藉蘇積勞其將想及此時所吸之烟係兩女工管理每日出品五十萬枝之新機所製造乎或更將想及産生烟草之維奇尼亞並能供給世界以製烟之機器焉今日通行之「蓬薩克」機器由美國維奇尼亞省林墟堡鎭合衆捲烟公司供獻世界以來已及五十年矣其「全球」或ＵＫ牌之機器亦已馳譽全球矣今此新式「勝利」牌機器即爲該公司最近出品世界各製造所咸稱將引起工業界革命者也 
[萬泰洋行擬設電鍍髹漆工廠]  
　　字林報云上海電鍍及髹漆一業頗感缺乏良工之苦頃有萬泰洋行擬於上海開設工廠專事斯業所用機械俱係英國伯明罕開林廠製造式樣最新至於化學藥料亦擬選購提煉最純之品以期出貨精良並聘有於歐洲最近電鍍業富有經騐之電氣化學家督理其事云 
[海德生對於改港之最近宣言]  
　　浚浦總局總工程師海德生對於上海港口問題近又著有宣言原文如下中國務須注意上海港口將來發展之緊要問題吾儕曾詳言之矣浚浦局各顧問專家所發表在報告中對於商埠技術之意見與所根據之調查咸具最高尙之價値已無疑義現今祗須中國將迄今所獲之結果詳加審度而將來事業之繼續進行須以中國爲中國人管理之今以上海現時情形顯而易見者外國人輔助之裨益自必須稍爲利用設使管理局確爲中國之機關反對當自消滅幹事局會長須特派而爲政府所委任而在幹事與顧問局中就地方中國代表之數當與西人之數相等且或過之設使幹事局之西人爲中國海關之職員則中國主權不無損害已可想見在數年之内中國人民能將領事裁判權撤回也外人租借地歸還也屆時中國至巨之商埠中吾儕須備有良美之港口機關及經騐之中國人才膺其重要之職務是以吾儕爲目前之預備以達最終之目的在他各國巨大之商埠經永久之經騐始悉政府與人民所授予限制權限之公衆機關爲唯一良奸之管理式是管理局之組織固須完全爲中國人所組合而所授之權限與地方之管理及鐵路海關合法之權當無衝突但此可倣行世界巨大商埠如倫敦利物浦紐約舊金山斯阿圖等埠當易爲之苟政府以上述之意對此問題而建一完滿之組織法庶中外航業及商業咸沾其益則外强亦必贊同且對於徴稅當不難也設中國不爲其巨大之商埠謀畫其危即在中國貿業輸運之管理乎外洋頭等商業將爲外國集中地之頭等船艦所奪蓋揚子流域之貿易至少需支配一近海之適中地也於是乎上海與中國口岸視爲次等商埠且爲一支域而無足重視也聞某國商會反抗上海港口之進步此層尤宜注意及之云云 
[俄災振濟會彙報]  
　　聯合通信社云前晚六時俄災振濟會上海部開董幹兩長與各股主任並學校代表會議到者吳山王葆眞毛復初趙士膺滕圭黄介民彭慕陶陳維新曹雪賡張滇叔等幹事長曹雪賡主席議决事項如次（一）派代表運糧赴俄散賑由董幹兩部派代表一人即公推京會幹事長王葆眞兼理復由各學校各團體派代表一人協同辦理（一）編印會務報告以昭信用（一）出賣會内餘品（一）籌備二十六日正式閉幕大會秩序八時散會 
　　又昨晚發出通函云逕啓者本會定於本月二十六日（星期五）晚七時假四川路青年會殉道堂開正式閉幕大會詳細報告會務等事屆時務懇先生推派代表准時出席是爲至禱云云茲將該會閉幕大會秩序抄錄如後（一）奏樂開會（惠兒院）（二）主席宣布（聶雲台）（三）報告募捐經過情形（曹雪賡）（四）報告收入捐欵及支出用途並現金確數（趙士膺）（五）報告捐欵之運送辦法並公舉代表（陳維新）（六）會務報告及徴信錄之編輯（黄介民）（七）滑稽電影（許長卿）（八）奏樂散會（惠兒院） 
[檢查印花稅之縣署布告]  
　　今日開始上海縣知事公署昨發布告云爲布告事案奉江蘇財政廳印花稅處訓令内開查印花稅法罰金執行規則第一條内載應貼印花之契約簿據每年六月及十二月由警察官廳檢查一次等語嗣奉財政部印花稅檢查時期更定於每年五月及十一月兩次舉行呈奉大總統令准通行並奉省長令同前因歷經遵辦在案現届十一年五月檢查之期應即由該縣知照警察官廳督飭警區依法認眞檢查如發現漏貼及貼不足數者即行照章處罰妥爲辦理仍於事竣時再將檢查情形分别詳細具報並將檢查時所處罰金連同以前罰欵一併造册清解以憑彙轉除呈明省長分别函令外合亟令仰知事遵照等因茲經咨准上海縣警察所咨復定於五月二十四日爲開始檢查印花之期合行布告仰縣屬商民人等一體遵照凡一切契約簿據務各照章貼用印花切勿疏忽遺漏致干罰辦特此布告 
[金陵大學蠶科來滬參觀]  
　　今早離滬赴蘇州無錫等處 
　　金陵大學蠶科自錢天鶴碩士主事以來大有一日千里之勢本年育蠶實習成績頗佳現届上簇期内日前由錢君率該科學生七人來滬參觀各大絲廠及中國合衆蠶桑改良會並往杭州一行今早過滬擬往蘇州無錫等處實地調查該科學生名單如次葛敬蘧·夏鍾珩·姚祖舜·汪心佃·盧纘高·羅貽誥·鮑公英· 
[電梯工人之新團結]  
　　升降同志會 
　　聯合通信社云上海市面發達洋房星羅棋布至高者爲七層盤梯上下極形費力多數洋房皆已裝設電梯（即吊車）以便升降賴電梯爲生者（即修車裝車開車）等人全埠不下千人至今尙無團體茲有陳岩鹿蔡和發起通告同業於昨日下午四時假座中華電氣工界聯合會開發起會到會者八十餘人公决各事如下（一）定名爲上海升降同志會（二）公推陳滙泉爲總調查其餘均爲調查員（三）調查手續清楚即開成立大會（四）設臨時通信處於北京路八號議畢散會 
[武高敎育參觀團過滬]  
　　武昌高師畢業生日本敎育參觀團於本月十九日由漢口搭招商局江天輪船東來已於日昨（二十二日）抵滬現寓三馬路口孟淵旅社該團共三十四人衣履整潔精神奮發由敎員黄濟國君率領聞該團今日參觀商務中華兩大書肆二十上日搭八番丸放洋擬定由神戶上陸直達東京詳細調查該處敎育實况回時參觀橫濱大阪神戶長崎等處返國後幷擬參觀江浙著名各學校以資考證該團研究敎育素　熱忱此次考察國内外敎育取長補短將來服務社會於吾國敎育前途當不無裨益云 
[引溪公餘研究會義務學校近聞]  
　　滬東引溪地方設有義務學校一所係去歲開辦今春舉定侯子誠爲該校校長學生日見增多原有課堂不敷應用現擬購地建築校舍幷經該校同人等議决聘請各界名流規畫一切聞現已去函懇請黄任之聶雲台楊端六張家騏董景安堵申甫等爲名譽校董以助擴充而資進行將來該校之發達正未可限量也 
[朱醒華注意學生學業]  
　　浦東奉賢城市敎育會會長朱醒華君以今年閏五月假期較長各校學生經此長期休息學業不免荒廢故於上次開職員會時提議本區各校應各設暑期學校由會中撥欵補助經到會職員全體贊成刻下已由朱會長通知各校矣 
[澱濱同鄕之籌備會]  
　　澱濱旅滬同鄕會係蘇屬崑山青浦吳江等縣之旅滬商學界所發起昨日午後一時假虹口東唐家弄紹興公學内開籌備會三縣同鄕之出席者有王士超等三十一人公推張振遠爲主席畧謂本會之發起所以聯絡旅滬同鄕作友誼的互助試觀寗紹各帮之旅滬同鄕均有組織其事業之大令人可敬同人有鑒於此益覺有組織本會之必要惟本會籌備伊始諸待進行如會章如經費如徴求方法尤爲重要鄭人前向崑青吳三縣同鄕接洽已得多數贊同如復旦大學之陳定謨商會聯合會文牘長王中丹等均許列入發起敬希大衆各抒靄論共策進行王士超謂本會應先假定通信處再覓會所至於經費一層槪由籌備員負擔李國楨附議主席付表决多數通過章程起草員武龍若謂本會章程正在油印可於下次討論當由主席報告謂業已假定紹興旅滬公學爲通信處云 
[溫嶺縣旅滬同鄕開會]  
　　昨日浙江溫嶺縣旅滬同鄕在本埠英界王宅開會到者數十人經衆提議以温邑連年荒歉十室九空該縣知事方琳到任半載民不堪虐近又近擅運出食米三千包希圖謀利第一批五百包運至海門爲臨海縣江知事扣留闔邑人民聞之大譁日前該邑旅居寗波者聞已公推代表晉省本埠温嶺同人爲桑梓計自應一致進行因當塲推定代表陳洪道金尙詵徐佩瑛金作梅金逸林諸君赴杭謁見省長邀求撤換云 
[浙江絲綢商銀開幕紀]  
　　浙江絲綢商業銀行自去年二月由浙江紳商發起額定資金二百萬元設籌備處於錢江會館七月股欵招定内部亦籌備就緒因正式行址未曾擇定轉租天津路同吉里房屋先行營業現該行以營業日繁原有房屋不敷應用已探定北京路浙江地方實業銀行舊址昨日遷移並舉行正式開幕來賓來賀者踵相接官紳商界重要人物亦均先後蒞址由該行董事長陳靜齋辦事董事金溶仲戚蒓芳廉礪清經副理裴雲卿袁滋清諸君殷勤招待盛極一時當日收入各種存欵計三百餘萬並聞該行去年年終决算盈餘頗鉅現旣正式開幕又値新絲上市營業之發達當日有進步也 
[道一銀行滬行開幕記]  
　　昨日爲道一銀行上海行開幕之期蒞行致賀者約五百餘人收欵計銀三百餘萬兩該行資本六十萬元杭州行已開設有年董事長俞丹屛君杭州行經理阮漢三君副理韓紹鏞君上海行經理田永祥君副理王調甫君皆商業中穩健分子且均係金融界之老手將來該行營業之發展未可限量也 
[雜糧號擱淺續誌]  
　　南市荳市街周義大雜糧行擱淺略誌昨報茲查得該行係周麗華所開營業上一切均由周自行主持生意頗大其擱淺原因大都爲時局不請銀根奇緊又紅糧向同行抛進價每擔二兩七八錢現跌至一兩六七錢其數甚夥内盤虧折又被客帮萬隆號之客人姜某拖欠三萬餘金亦因做紅糧而吃虧姜已避去致義大亦不能支持自思月底已届端節又在目前自問不能過去且買進同行之貨前所出之本票現已到期被同行逼迫乃於前日宣告擱淺該欠同業中共有二萬金其餘有錢莊及存項等戶亦二三萬現周麗華出外昨日各債權人在該行中坐索姜某不到勢難措手云 
[證劵物品交易所之交割訊]  
　　上海證券物品交易所昨日發出揭示三則（一）本月期定期買賣交割定於本月三十日爲交割日期二十九日停止定期買賣但標金定期買賣仍照常交易三十日爲交割日期（二）定期買賣之期限六月一日起更改如左證劵六月期至七月期棉紗六月期至十一月期棉花同上大連豆六月期至八月期河南豆同上本廠豆油同上豆餅六月期至七月期芝蔴同上（三）六月一日起棉紗等級表施行期限改定六月期起至十一月期止棉花等級表同 
[看守敎練所第一班畢業]  
　　漕河涇江蘇第二監獄自吳典獄長蒞任後開辦看守敎練所敎授看守必要學衛現第一班已練習期滿定於明日舉行休業式是日適爲吳典獄長就任之週年云 
[請縣商會派員鑒定米廠動産]  
　　上海地方審判廳長前接公共租界會審公廨公函内開據日商内田洋行呈控華商黄縉臣因有票欵糾葛請將被告之鎭昌米廠先行實施假扣押等情當經由廳准予協助假扣押在案茲因被告對於前項票欵迄未履行由原告聲請將前次扣押該米廠之動産派員鑒定等由業已由廳知照上海縣商會請爲派員到廳以便蒞臨鑒定云 
[美國駐日大使館秘書來滬]  
　　聯合通信社云美國駐日大使館秘書克爾基氏任期已滿其遺缺特由美國政府命令美國駐葡使館秘書利客遜前往接充克氏交卸後即乘某日船來華於昨晨到滬聞克氏在滬勾留數日即須轉道返美云 
[山東河工奬劵第一次開奬]  
　　昨日爲第一次山東河工有奬正劵開奬之期在南市久大碼頭假利濟總局内舉行茲將開出之五大奬號碼及經銷各票號照錄如下頭奬二萬六千二百七十一號杭州仁裕二奬二萬零九百二十號本埠大利元三奬三萬二千三百二十八號嘉興大利公司四奬五千五百六十八號本埠大善元又四奬三萬二千一百四十九號漢口振華公司五奬八千八百七十七號本埠老通源又五奬三萬八千五百零一號本埠大利元 
[汽車撞傷杜純興]  
　　昨日上午九時許吳淞路十二號門牌出店杜純興行經北四川路吳淞路口被四千二百二十六號汽車駛來撞跌於地適有工部局澆水馬車駛至將杜純興碾傷臀腿等處由虹口捕房一百六十一號華捕到來押令汽車載送受傷人往同仁醫院醫治一面帶該汽車夫入捕房稟候捕頭候示 
[乘電車跌傷者兩人]  
　　江北人汪小梅清江人朱福生於昨日上午相繼在公館馬路新閘路電車上跌下各受重傷法捕房十六號包探新閘捕房六百五十四號華捕到來分别車送仁濟醫院醫治 
[童養媳迷路送堂]  
　　昨有女千錢阿大在閘北迷路由崗警帶入四區據供年十七歲係龍華錢姓家養媳被翁姑凌虐逃出在外云云奉諭送交慈善團留養候查 
 
 

Page 16

 
 
[瘋人闖進孤兒院]  
　　龍華新橋前日傍晚六時許有一形似瘋人之退伍兵士闖進孤兒院時恰晚膳迨覺察已扺兩中操場傍側各職員上前詢來由則似癲非癲莫知所答因命伊出外非惟不生效力竟恃蠻毆人臂力過人即園丁等均遭其繫扑學生某亦被毆傷頭額後經院衆一擁而上欲擊而逐之該瘋人見勢不佳即奪路向外及至馬路又發瘋甡躍不休嗣經三十九團某排長瞥見命一便衣偵探拘往徐家滙警局云 
[煤船遭風傾覆]  
　　損失三千金 
　　寗波船郎良山前日由森餘公煤號雇定在浦東董家渡煤棧裝載煤塊開往松江交卸因時間已晚不能開駛至白蓮涇口停泊歇夜郎上岸船中祗有船夥姜祥生顧阿桂兩人抛錨後夜半潮水盛漲又値北風大作遂使走錨鍊繩中斷船即隨潮而流至製造局東之周家嘴碼頭風浪更大不能承受船亦傾覆兩船夥落水大呼救命幸由陳家行航船經過將兩船夥救也所裝煤塊全數沉没船身尙輕故隨潮漂流擱與周家嘴南首之淺灘兩船夥昨日報告郎良山及森餘公號該號即同郎乘坐小輪前往失事處察勘情形設法打撈聞煤塊均已沉没浦江中心無從取起共値銀三千金已完全損失云 
[中外交易所之房屋問題]  
　　中外證劵物品交易所股東劉植顧易奎等前延達商律師代表投法公廨控該所理事長汪幼安不理股欵一案現因房屋問題昨又傳訊先由被告郭蘭克律師聲稱中外證券物品交易所市塲房主乃係顧姓當時實由中外信托公司與該房主顧姓訂立租契現該交易所旣係閉歇房東方面亦延敝律師代表請求向中外信托公司追償損失况查得中外證券交易所係中外信托公司之一部份中外證劵交易所之常務主任董事陳惠農即陳則民亦避不見面請求堂上傳提陳惠農及中外信托公司理事長林松壽到案訊核並由巴和律師亦代辯一切中西讞員判退去聽候查傳中外信托公司董事到案再行核奪 
[准檢張美衡之皮箱]  
　　泰亨源銀樓指控張美衡私取値銀一萬七千兩之金條等情山捕將張拘解公共公廨經中西官訊實判張押西牢五年在案昨晨據原告代表律師投廨聲稱被告有皮箱四隻現存捕房不知箱中何物並未開看應請給諭捕房檢明變價歸原告具領等語並據廿維露律師代表被告投案辯稱所存捕房之皮箱係被告妻子之物請爲登核云云經中西官核供判將被告皮箱山捕房檢明開具細單呈候核奪云 
[指控曹俠民私用賬洋]  
　　中國汽車公司指控收賬人曹俠民私用賬洋二千八百元等情昨由新閘捕房包探何正喜將曹拘解公共公廨經中西官略訊一過判曹押候展期研訊 
[傑爾白脫氏之欺騙罪]  
　　文滙報云英人傑爾白脫氏騙取彙司公司貨物案今晨復在英領署開審證明被告確犯欺騙罪判罰監禁三個月 
[蘇洪元控妻置毒謀害]  
　　揚州人蘇洪福家居廣肇路十六間地方在某公司爲經租其弟蘇洪元向在原籍務農去冬因田中歉收携妻王氏來滬謀生嗣在鐵路上爲小工同居該處六十號門牌該氏年二十四歲不安於室時常出外事爲洪元察悉告之伊兄轉向該氏勸導不聽前日洪元在外工作畢歸家吃飯詎飯中置有水銀毒物再查缽頭中多盛之飯亦有同樣毒物立時報告伊兄同投該管警署稟控並將證物檢呈到署奉諭飭派巡警前往將蘇王氏獲解到廳畧詰之下判令暫押昨午備文飭警將蘇王氏並證物一併函送地檢廳訊辦蘇氏弟兄命自行役質下午檢察官提案研訊蘇洪元伸訴前情請求究辦洪福亦到案證明該氏不安於室質之該氏聲稱不知該物從何而來問官判令收押洪元等退去候查明實在情形並化騐證物是否有毒以憑核辦 
[兄妹談話不能指爲犯姦]  
　　劉成得控妻兄殷洪如與伊妻劉殷氏通姦由四區警署函遂地檢廳訊辦一案昨日午後該廳檢察官提案審理劉供家住共和路二號前日因往親戚家吃喜酒迨夜半歸家甫入臥房但見妻兄殷洪如與伊妹亂倫成姦雙雙拘獲鳴警送案求究劉殷氏供年二十二歲嫁殷爲妻爲時不久氏於十三歲時父親亡故一直由胞兄殷洪如撫養成人安有通姦之理况兄妹手足在臥房密談係世之常情無足爲奇亦斷不能以犯姦論求察洪如供亦相同問官一再駁詰各執前詞問官以原告所陳各節毫無充分理由當堂向原被一再開導判令分别斥釋 
[季阿弟姦拐有夫之婦]  
　　寳山鄕民錢勝皋之妻龔氏被開茶館之季阿弟姦拐偕逃匿居潭子灣親戚家内由錢尋獲扭控四區已記前報茲悉此案經顔署長訊明屬實轉解司法科昨移檢察廳究辦矣 
[丁桂生控子忤逆]  
　　丁桂生昨扭伊子丁榮根至法公堂控稱兒子不務正業時常行竊家中衣飾出外質當屢次訓責非但不聽反一味忤逆前日膽敢持刀向後母勒索恐嚇實屬不堪其擾故鳴捕扭案請求重究商人情願津貼飯資等語詰之丁榮根供自知不合以後决不再犯求宥中西　員判着送普育堂留養俟改過自新後再交其父領去 
[高玉山命案中之關係人]  
　　將特别訂期研鞫 
　　紗廠工人高玉山被人毆斃後當經捕房將兇犯王寳樹拘解公共公廨訊實判王發押西牢十年嗣由包探薛正昌續獲與此案有關之江北人尤大昌子尤小三子郭大賽子三人解經公廨奉飭押候訊究在案昨晨復由捕房將尤等三人解廨即據中西包探上堂稟稱彼告三人與本案頗有關係是以拘案請究云云經關讞員得稟商之美丁副領事以案關人命自應詳細研詰判被告等仍帶回捕房候特别訂期研鞫 
[巡警與織廠夥衝突]  
　　各執一詞 
　　滬城虹橋艾家弄某織廠夥多人前日下午三時許在門口游戲良久不息該處巡警以交通有碍向之驅散詎甲乙不服與該警爲難召集全體將該警拉入廠中行凶該警急鳴警笛有途人代報附近崗警前去救護該廠中亦遣人詣二區二分所報告該警調戲由廠中出外之女工等情該警所立派巡長馳往調查而該巡警亦將行凶者扭所請究矣 
[朱德標與搶刦萬豐米店案有關]  
　　判解護軍使署訊核 
　　江北人朱德標（又名朱丫頭）與楊樹浦路萬豐米店昔年被盜刦失財物一案有關經特别包探白忠祺獲解公共公廨押候美領堂期審訊已誌前報昨晨李襄讞會同美約副領事升座提審兩西探長壳羅香稟明朱與該案有關係據前解護軍使署懲　之本案盜犯崇國風等所供出應請訊究質之朱供向拉黄包事度日崇國風前亦拉車故與認識去年我拉車至楊樹浦路崇給我洋兩元囑勿聲張我疑其拾得乘客所遺之物恐我聲張故給我洋實不知其有搶刦行爲等語並延律師代辯中西官以朱旣涉及盜案着暫押候錄供備文詳解護軍使署訊核如證據不足仍請發回 
[印刷傳單被罰]  
　　法租界戴伯慈所開之印刷所因印刷違禁傳單被法捕房包探查知稟明西探長同至駭處抄出此項印就之傳單甚夥帶入捕房諭戴交保昨日傳至法公堂請訊先由西探上堂稟明前情並將傳單呈鑒請究詰之戴伯慈供此項傳單係住居馬霍路李姓囑我代印不知違章求宥中西官判姑念初犯從寛罰洋二十五元充公抄案之傳單銷毁 
[徐金生私帶煙土]  
　　徐金生日前身藏烟土一大包行經法租界黄浦灘適爲包探查見以徐形甚慌張上前抄出烟土帶入捕房諭令交保昨日傳至法公廨請訊先由捕頭上堂稟明前情詰之徐金生供此項烟土民人係托朋友在漢口地方帶來供祖母吸食不敢私販中西官判徐罰洋三十元充公烟土没收 
[客棧違章罰鍰]  
　　法租界朱龐氏任阿炳兩人所開高昇等客棧邇因不將旅客姓氏籍貫登載循環簿有違定章事爲包探苗永興查知前往將賬簿帶入捕房昨日傳至法公堂請究先由捕頭稟明前情詰之被告等供認違章不諱中西官判各罰洋十元充公以儆 
[身藏僞鈔票罰五十元]  
　　本地人趙振濤身藏假鈔票兩張並向愛多亞路長豐錢莊所兌之雲南銀幣一百元於本月十五號在虹口希圖行使被包探侯松山查見拘解公共公廨交保候訊已誌本報昨晨中西官升座飭將趙提案質訊之下以其身藏假鈔票難保不乘機行使判罰洋五十元充公示儆僞票銷燬雲南銀幣發還 
[粤妓逃出火坑]  
　　乍浦路四百十八號粤妓院内十七歲妓女張桂軒因終日遭鴇婦虐待勒逼應客詎該妓不願逢迎於昨午刻私自逃出投虹口捕房要求援救經捕頭略詰一過諭轉送濟良所留養候解廨請發落 
[暴徒攫取金鐲]  
　　昨晚九時許有一年約四十許之婦人在湖北路四馬路口春華樓晚餐畢行至對面大行台門前擬附搭電車突來一年約二十餘之暴徒將其手腕上金鐲捋下圖逃婦人大聲喊救經巡捕到來當塲追獲人　拘入捕房候今日解送公堂訊究 
[兩婦誣搶又行兇]  
　　馮國良偕證林廷華馮禮堂等指控北四川路青雲里三號門牌廣東婦人林易氏易周氏易法易漢周揚等行兇一案業由公共公廨訊諭分别交保候訊在案昨日續審據華探目蔣阿林與七十二號西探上堂稟稱先是兩氏於四月二十二號投捕房報告被馮國良持械入伊居室搶去鈔票洋五百元曾往調查並非事實故未受理而兩氏遂唆使易法等三人將馮毆打云云並由馮國良供我叔馮禮堂與氏同屋是日我往叔處並無搶洋之事云云又由兩證人上堂作證被告延高露律師代辯謂林易氏失竊鈔票是實而馮是日因喚該氏付巡捕捐到過該氏樓上房内然該氏並未指定鈔票係馮所搶而易法等亦無行兇證據應請將案註銷中西官得供以林易氏易周氏不應誣指並糾衆行兇判易氏罰洋五十元周氏罰洋二十五元一併充公示儆其餘三人訊無行兇證據均着開釋 
[公共公廨訊案彙錄]  
　　昨晨公共公廨民四庭由俞襄讓會同英包副領事訊理（一）謝藴瑜訴林鴻儒等不理花邊價洋案（二）林鴻儒訴謝藴瑜誣指詐欺取財致受拘抑賠償名譽損失案以上兩案因謝之律師未到結果均改期七天再訊（三）九如綢莊訴吳瑞生用空賬洋案結果改期續訊民三庭由張襄讞會同俄員儀君訊理俄僑訟案兩宗從略 
　　又午後民三庭由關讞員會同葡副領事訊理葡人勞利維訴百老匯路泰亨洋貨號經理岑堃郭慶患不還借銀案據原告稱與郭相識二十餘年郭亦時常代泰亨號向我借欵此次所借二千五百兩又係郭介紹出立借據並蓋泰亨圖章言明按月二分行息本年三月底還清三月二十左右因得悉該號清理賬目故持借據向清理處索取詎竟否認以故起訴云云該號經理陳定康等到堂否認有令郭慶恩代借洋債情事結果改期續訊民一庭由關讞員員同美約副領事訊理敦康顔料號聲請破産案結果益昌等五莊聲請變更本年四月十三日堂斷等情應由該代表律師於十四天内根據中國法律及本埠習慣補其辯論書聽候復核民四庭由俞襄讞會同日副領事田中氏訊理（一）周維新訴范佐臣不理紗線交易所股票坤欵案結果改期續訊抵押據一紙報紙兩紙均附卷（二）紀幼臣訴高農堂不還伊故父合開客棧股本洋案被告延德維士律師代辯結果改期續訊 
[誌謝]  
　　昨承中國科學社惠贈第七卷第四期「科學」一册又銀行週報社惠贈二四九號「銀行週報」一册誌此併謝 
中華職業敎育社通訊 
　　住址上海西門外方斜路三四八號 
[同社錄出版]  
　　本社自成立以來入社同志日益加多曾於七年八月輯行同社錄一種九年二月又輯行續編一種以後入社者將芳名刊入敎育與職業雜誌截至十一年四月社員總數多至四千八百十有二名查閱不便乃復編成新同社錄一册業已出版都一百五十五面錄前附刊本社歷年社員統計表及各地社員統計表各一幅倘同社諸君有需用此書者請函示並附郵費（本埠一分外埠二分半國外六分）當即寄贈專此通告惟希公鑒 
來函 
[吳知非來函]  
　　鄙人近鄰有苦工汪阿掌之岳母紹興人年己六十多歲係初到上海於舊曆本月二十五燃燈後在美界七浦路一帶迷路走失家屬四出尋訪毫無下落如有仁人君子留住或閱報諸公知其下落望求關照七浦路唐家弄西徐家花園鴻興里口小湖絲廠對面道士堂内汪阿掌家便是此頌文安吳知非頓首舊四月二十七日 
公布欄 
[江蘇高等審判廳]  
　　民庭判决周玉嵩與金錫九爲債務糾葛涉訟上告一案（判决主文）本案上告駁回上告訟費由上告人負擔▲李祖華與舒廷沅（即舒保珊）因通行權涉訟再抗告一案（决定主文）本件再抗告駁回再抗告訟費由抗告人負擔 
　　批示謝錡呈爲吳縣違者確定判决辦理失當　救濟由呈鈔均悉究竟本案係何情形林蔭培請求扣還租金是否在確定判决範圍以内無從懸揣據訴各情已令吳縣查復核奪並將該案迅予依法辦理矣仰即知照此批（以上五月二十三號） 
[江蘇高等檢察廳]  
　　批示錢公一等四人據訴是否屬實候令常熟縣知事儼緝獲案依法訊辦此批▲許廣生狀悉候送同級審判廳核辦此批▲宋炳郎狀悉候調卷核奪此批▲蔡阿榮狀悉查該民抗告係對於原縣五月十二日庭諭表示不服據稱民事起訴應受訴訟拘束等語是原庭諭乃一種民近程序中之處分行爲是否合法應逕向該管審廳抗告此批▲林海狀悉候審廳將卷送到後准予發回原縣執行此批▲李金棠狀悉查所訴多不近情即如所稱亦應提出確切理由仍向原辯請求核辦毋得空言來廳越瀆此批（以上五月二十三號） 
[上海地方審判廳]  
　　判决主文（民二庭）一件判决顧鴻祥與夏樹興等貨欵糾葛一案（主文）夏領興應償還三泰鴻記行洋二千三百二十七元六角七分五釐繳由顧鴻祥具領如夏樹興無力償還時梁誠蕭應負責代償訟費歸夏樹興負擔▲一件决定王牧齋聲明窒礙一案（主文）本件窒碍之聲明照准（簡易庭）一件决定江函之訴鮑鶴山警欵斜葛一案（主文）本件訴狀准予註銷訟費錢原告人負擔▲一件决定陳　書聲明窒碍一案（主文）本件窒礙之 
聲明照准▲一件决定張益山聲請撤銷假扣押一案（主文）本件聲謝照准▲一件判决陳貴寳　　開業借欵斜葛一案（主文）范開業應償還陳置寳本洋一百四十元又利洋一百元訟費歸范開業負擔 
[上海地方檢察廳]  
　　批示仇春源狀悉候起訴同級審判廳訊辦此批▲顧松泉狀悉候傳案訊辦此批▲黄陳氏狀悉案已起訴應候判决所請着毋庸議此批▲陳俞氏王　氏狀悉仰於七日内補具上訴理由書來國以憑羣轉此批▲樓仲奏狀悉仰於七日内補具上訴理由書來廳以憑彙轉此批▲張長春狀悉仰即來廳投騐此批以上五月二十三日 
 
 

Page 17

 
 
   
 
 

Page 18

 
 
自由談 
閒話 
[繁華風轉記（八）] [  昭實]  
　　江小鶼君又謂日本人士能得風氣之先故以其東方精神向西大陸表示亦能措施裕如若我中國人士不明世界潮流缺乏美術思想其最大病源實因近代美術二字在中國祗爲貴族性質不能普及平民一般畫家嚮壁虛搆如作山水畫徒知摹仿古人不能身歷名山大川從實處下工夫徒以出洋實習爲難不知中國内地廉價旅行之歷練尤爲切實重要查中國之所特長者一切純係自然神化無所假借無所依傍如中國畫雲彩能簡單而明瞭此項圖案在外國實難能可貴又如花草鳥獸外國人大抵缺乏天才且中國人慣用毛筆極精細之圖畫均能一筆下去不必再加修改此法於美術工業中畫磁一項尤占便利因磁面花式重畫一筆一經重燒色彩上便不能如一筆下去之明潤矣語有之云知己知彼百戰百勝我中國人正宜善自珍惜俾克盡其所長我中國須知歐美人士之勝於我者無他道僅止一種堅定之毅力富者出金錢貧者用才力如於展覽會時有人提倡某項畫術從而捐納極巨奬金重賞之下有勇夫不患不精進也 
　　美術趨向足爲轉移風氣前兆一國美術所及之地即其商業所能發展之地巴黎美術趨向遠東則起居服御無一不期模仿遠東畫派時裝互生關係一時風氣轟動全歐普及全世界誠我中國發展商業未有之良機尤足奇者東歐方面之人只知有日本每見中國人亦誤加以日本之名西歐法蘭西方面向愛中國貨品偶遇日本人士嘗誤認之爲中國産言之殊甚可笑惜乎我中國人不能利用時機以發展美術於海外者而發展其未來之商業耳記者上年『美情識小錄』（見上年十月本報）即期提倡平民美術誠以一國之美術苟不能普及平民難望其能有發展之一日也 
筆記 
[春暮記（中）] [  禹鐘]  
　　若覊旅之人則以旅食天涯鄕關迢遞每撫時而盪其鄕思而寥落依人之感亦因而易於觸發矧以彼無知之春光年年來往咸有信期一至水流花落之際彼即别人而歸去而旅人之浪跡鄕夢年年初無一定之歸期則自悲身世益覺春去之可傷矣此外則詩人與此臨去之春光亦有濃摯之感　蓋詩人每當春歸時恒以文辭餞其行實則所謂時人者亦分二種其一卽爲失意落魄之才士春歸寄感固不能默默日抑其情尙有自命風雅之人於身世初無感傷之可言然欲裝點其詩人之門面則亦拈毫弄韵故發爲感慨之言期合成例或又託以香艶之辭自庽其登徒漁色之隱衷冀以桑濮之穢行而矯飾爲風流韵事猶之物質之一經化學作用　變易其本體者吾書至此覺吾言漸廓今茲不復瑣瑣爲推測人類心理之一端復　筆狀彼春暮之情境爾時春光旣冉冉而逝顧尙餘其未盡之晷刻遲遲戀别如離人之行色巳動而尙心依故舊不忍遽别彼綠陰已成之桃李看朱成碧巳不復見其含笑之一花然樹底殘英尙偃臥春泥沉沉然若棄絕一切而不欲復作上枝之望者顧彼見故枝之綠葉葱蒨茂密正露其得意之色枯薨之界相形益顯彼以是力支其一絲僅屬之生氣冷眼仰矚似以微弱之音波贈言於綠葉曰君等今茲欣欣向榮之狀誠足令人見而歆羡然繁華易散轉眼皆空君等勿以得時而自喜須知彼殘暴之秋風已隱躡於君等之後君等苟暝目一想者即不難知凉秋九月時商飈疾捲使君等一一化爲枯槁乾黄之臉舍悲辭樹彼人類居宅之庭前盈階滿地相枕藉者皆君等之遺骸也且君等之命運較余尤蹇蓋余之末路艶骨消殘即歸淨土而君等浩刧重重委地之後又有霜饕雪虐之臨貺君等苟一思及來日者則今茲臨風自得之色必且歛爲戚容矣 
雜錄 
 
[兒時雜憶（一）] [  陳家慶]  
　　流光如駛春去夏來離月蕩心景風扇物瀟湘回首别已經年言念舊遊頓成陳跡得諸姊妹之促歸書輒爲之竟日悵惘終夜唏噓蓋人非太上豈能忘情背井離鄕客居異土賦仲宣之登樓效靈均之問天固不得不有腸皆斷無淚可揮也况復塵海棲遲終多鑿枘臲𡰈難安蹇蹙靡騁兼以筆還郭璞才畫江淹逸氣橫消豪情銳减信乎王西神之言曰萬感鬱於輪困百年驚其彈指嗟嗟余之馬齒已過志學之年不如歸臥空山讀盡奇書萬卷以消磨此無寥歲月也作兒時雜憶如干篇他日者與諸姊妹荷衣蕙帶燈下讀之相顧而笑不亦快哉 
　　簾額風飄欄腰露濕春之夜紉雲二姊約左鄰諸女伴話月樓西之聚星閣上燭背鬢斜花前影瘦雜談故事絮絮不休時余與菊妹齒最稚以紅絲穿白繡球綴於娟姊背上匿而笑之韻姪則以白紙粘壁間取筆描人影成魑魅狀鬧至夜午必待母氏督歸寢始跟蹌散噫由今思之猶醰醰有餘味也 
小說 
[社會小說人間地獄（一○七）] [  娑婆生]  
　　第十七回忽掛先容五爺匍匐强書債劵稚子驚啼 
　　賈大人聽罷點了一點頭又問高升道五老爺爲什麽尋短見你打聽了麽高升道我私下問胡福胡福道他也不甚十分清楚好像是爲鬧家務六老爺和七老爺上半天挾了一大包摺子賬簿來和五老爺算賬五老爺交不出賬也不知道是交不出錢弟兄衝突了一番六老爺和七老爺走了以後没到兩個鐘頭時五老爺已經吞下生烟了聽說六老爺和七老爺曉得五老爺灌活没死明天要邀了二老爺來再同五老爺爲難呌五太太好生看守好了五老爺莫讓他再吃鴉片烟萬一死了便要問五太太要人因此五太太聽了這話一旁垂淚老太太急得碰響頭求救觀音菩薩呢賈大人是深知屠五老爺的家庭内幕曉得這番話是有來因當時便歎惜了幾聲呌高升退出去自家也就安寢一宿無話第二日賈大人起身略早用過早點看完了當日的報已是十點鐘模樣便坐了車子往麥沁路屠五老爺家來賈大人是來慣了的熟客家人便一直引賈大人到屠五老爺臥室裏來坐這時候屠五老爺已起來了披了一件舊獺皮二藍湖縐的袍子靠在沙發上兩眼望天的發呆屠五老爺的兩個兒子一個女兒立在旁邊陪着賈大人走進去屠五老爺即忙立起來招呼賈大人忙道不招呼不招呼你精神還没復元格外保重些我們自家人何必客氣屠五老爺忙呌家人替賈大人推過一張沙發來和自家緊靠着又呌他的兒女走出去以便談心賓主坐下賈大人見他這副形容灰敗志短神傷的樣子也不好先開口說什麽還是屠五老爺先道親家呀我和你想不到今天還能見面說着搖了兩搖頭聲音便哽咽住說不下去賈大人見了也自難過忙安慰他道不要這樣頽喪保重要緊縱有爲難慢慢兒總有法子好想方寸亂了反出别的岔子那是何苦幸虧救得快還是萬幸屠五老爺歎口氣道親家呀那裏是萬幸簡直是萬不幸如果是幸事昨天仰藥畢命已可一了百清得大解脫豈不快活偏偏的灌活了親家你替我想想誰人不是貪生怕死我旣决心要死可想有生不如死的痛苦我這主意已經打好兩個月與其在世零碎的受人侮辱受人磨難不如忍一兩個鐘頭的痛苦自盡的好這個世界還有什麽貪戀這個時局還有什麽生趣再加上我又糊塗透頂做了這些對不起人的事體懺悔也是不及補救也無法想思前慮後到不如死了乾凈說着眼簾内包涵着兩包眼淚忍不住滴下幾點滾在二藍皮袍子上面頓時濕了一塊賈大人忙勸道不可如此不可如此我不放心特爲來瞧瞧你的你有什麽話可以對我說我們向來是無話不談的說出來我可以替你出力的我總給你想法子我們老朋友而兼親家的如今還有幾人我眞不忍瞧你到這般地步說着也是一陣心酸賈大人硬熬住了總算没和親家相對汍瀾 
[餘瀋] 小仙女士 
　　古之君子學業粹然而意氣平淡窺其内藴如水照鏡畢見其清如樹培根益滋其厚化異同泯猜忌忘物我明天人是非不存於心喜怒不形於色積愈厚而流愈光乃知其所抱有由來也 
 
 

Page 19

 
 
   
 
 

Page 20

 
 
常識 
　　（一）投稿本增刊者其材料除衛生法制道德經濟四項外增教育科學宗敎市政雜錄問答六項其語涉攻訐個人者恕不登載 
[（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛]  
　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其取酬時之署名蓋章須與投稿時同 
　　（一）問答一項專爲喜閱本增刊諸君確有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增判得酌量增删其字句 
　　（一）投稿不登載者原稿恕不發還 
[成功百訣十一版]  
　　沈有乾君成功百訣業經銀館十一版每册仍收回印本本五分外埠函購加費一分售書處本館營部茲寄售處中華職業敎育社中華書局 
常評 
[輕質銅圓] [  箴]  
　　輕質銅圓非法銅圓也自年來主持財政部者多貪鄙無恥之徒非法之事不一而足於是小民日用所關之銅圓亦受其影響而非法之輕質銅圓竟充塞於市面 
　　非法之輕質銅圓誰鑄之乎非法之官吏鑄之也憶昔前清專制時氏私鑄小錢者處以站籠之刑此等非法之刑誠不適用於民國而非法之官吏先當依法懲治則固無疑也 
　　竊謂銅圓本輔幣之一種使用輔幣者即非輕質亦不宜漫無限制此種輕質銅圓除責成行政官收買銷毁一面幷拒絕入境外市面應規定旣滿一角不收銅圓之制度果養成此等習慣其弊自無從發生矣 
道德 
[西方格言（二九一）] [  謝介子選譯]  
　　人生隨時隨地皆如有人監察也（英吉利諺） 
　　處事太煩複者其目光易昏瞀（土耳其諺） 
　　賢婦能使夫賢（英吉利諺） 
　　宴樂於當宴樂之日（蘇格蘭諺） 
　　無德者恒忌人之有之（倍根）（Ｂacon） 
　　佳貨易得售（勃勞突斯）（Plautus） 
　　細鼠有時而毁巨纜（英吉利諺） 
　　君其以蛋易牛矣（法·荷諺） 
　　草不可倚（英吉利諺） 
　　帝王之冠亦不能醫頭痛（意·德·荷諺） 
衞生 
[裸體之害] [  恂如]  
　　駒光迅速倐忽已交夏令矣而炎炎赤日亦將當頭矣吾人身上之夾衣不得不易爲單衣甚至雖服單衣而炎熱難堪於是去其單衣裸體而納凉蓋裸體之後爽快異常卽操作一切亦可免揮汗之苦矣孰知赤身裸體是惡習慣亦於衞生大有妨礙者也夫吾人之衣服雖爲禮貌計亦爲保身體之健全計也當此炎夏之天正蚊蠅繁殖之日各種傳染病亦由蚊蠅而介紹苟有衣服以章身則此種介紹亦可失其效力而裸體之後遑論蚊蠅之介紹疾病卽在空氣中之各種塵埃毒穢亦將與皮膚直接相觸勢必釀成疾病不亦可懼乎况乎天時不正易於感冒颼寒而裸體尤易受感冒所以敬告同胞勿復現此惡習而保重生命爲要（乙種酬） 
法制 
[地方團體種類之區别] [  劍芙]  
　　地方自治團體可依其目的之廣　或事實之分量如何分爲數種 
　　（一）一般地方自治團體（即狹義之地方自治團體）屬於此類之地方自治團體有對於該地方團體之全領域行使地方上一般公共事務之權能且保有一定之自主權普通之上級下級地方自治行政團體如縣及市鄕是也 
　　（二）特别自治團體屬於此類之地方自治團體僅有對該地方團體之全領域直接或間接行使地方公共事務之一部之權能其目的在輔助一般地方自治團體之事務如學校聯合會道路協會水利會等是也 
　　（三）特種目的之自治團體屬於此種之地方自治團體係爲達國民經濟上及社會政策上之特種目的而組織之者僅對於地方人民之一定階級有相對的强制力而已如商會農會同業公會等是也 
　　由廣義言之以上三類團體皆得稱爲地方自治團體然通常所謂地方自治團體則指第一類狹義之地方自治團體而言耳（乙種酬） 
經濟 
[商業問題之研究（續）] [  吳東初]  
　　零購學（十七）貨物來源（六）函售法 
　　西洋商店有專恃函售做生意者如一般函售店然非本篇所欲論之函售法也專門函售店吾曾詳及與此篇不同一則零售於消費人一則批賣於零售店而轉賣於消費人也日昨吾已言西洋廠家或行家思售貨於店遣販賣人前往接洽奈其中耗費頗大且時間往往得此失彼勢難同時顧及國内所有店家於是捨販賣人而用函售法或藉函售法以輔助販賣人之不足可見商業愈演愈精矣 
　　採用函售法之廠家或行家皆特備目錄或購貨指南附以貨樣由郵達於店家任店家自由評購不合意者允許退回價格較販賣人經售便宜一成至二成之多因其中省却販賣人之旅費更可節省時日蓋販賣人於同一時間祗能到一地而函售法同時可遍及全國也 
　　美國之行函售法者以衣莊爲最盛新聞紙内幾於無日不見一般衣莊業之廣告特别注意「貨樣函索即寄」字樣意卽買主可通函購買也 
　　美國旣行此法而有利益吾國大可仿效矣而國人不無反對懷疑者以美國亦非各業都贊成此法也不過經商貴出奇制勝捷足先登商界同志曷不起而研究之乎 
　　吾意反對者或以國人公德心不如美人之高尙不便輕易試行以免白遭損失吾意不妨先就信用素著之店家着手試行之廠家或行家儘可登廣告招各處店家通信購買起初不妨稍加限制迨日後行之有效漸謀擴充凡事不怕行不出只怕行之與人無益今茲法旣爲店家謀貨物進價之低廉何愁無人之惠顧乎 
[輕貨銅圓充斥與小民生計之感想] [  曹文海]  
　　去歲滬上輕質銅元充斥於市受其影響非淺如電車公司挑剔收用不便於乘車者各烟紙店兌換銅元分新老二價發生是非後仍定一律之價而銅元價仍日跌賤至一銀元可兌銅元一百五十枚小販莫不受其虧耗市上百物亦逐漸騰漲小民生計日漸困難轉輾至今兌價益賤將達一百七十枚矣於是小販受虧益甚邇日魚販停止賣買實爲巨 
數之虧耗蓋若輩之營業以銀元拆貨售進銅元出入之間虧蝕甚巨加以菜商忽改用洋碼菜販抗拒勢將停販嗚呼時値米珠薪貴若輩終日勞力所得且不足贍養一家老小停止負販出於不得已耳豈爲兒戲耶夫以輕質銅元之充斥致銅元之兌價日賤累及小民生計小販亦暗受虧耗實爲重要之問題所謂累及小民之生計者如白米一斗合銀一元銅元之兌價作一千五百文一斗白米之價即一千五百文矣每升合一百五十文銅元之兌價賤至一千七百文則一斗米價亦一千七百文矣每升增漲二十文如一家五口一日食米五升一千五百文之兌價較一千七百文之兌價一家之經濟非增一百文乎以一月統計則一家之生計增高三千文矣所謂小販之受虧者如批鮮魚一擔合銀十元銅元之兌價作一千五百文則一擔魚價合銅元一十五千每斤一百五十文銅元之兌價賤至一千七百文則一擔魚價豈非虧耗二千文乎雖可增價而售而小民生計仍受其影響如此推測銅元之兌價愈賤小民之生計愈艱矣况銅元之兌價日賤而輕簿銅元之充斥尙未能拒絕來源奸商百計偷運充斥於市往者總商會及一般熱心人士早經大聲疾呼電達財政部及造幣局請各省停止濫鑄銅元迄今仍無結果而銅元較去歲益多其價益賤現旣一律議决不用應令各省停止濫鑄劃一定價委托銀行或錢莊將輕薄銅元收鑪鎔化維持小民生計則幸福不淺矣（乙種酬） 
市政 
[拆城袪惑] [  養氣]  
　　中國各處城垣除天津因辛丑和約拆毁外其他以振興市政而拆去者近則上海南通遠則廣州而杭州亦拆去一部分外此提議拆城者雖亦有之顧人民囿於故見往往羣起反對是亦推行市政之大障礙也試爲袪其惑如左 
　　一古時戰具不過刀槍矢石等物修我城郭已足捍蔽今則戰具日精歐戰時德國用四十五生的之榴彈砲攻比國極堅固之要塞穿過銅板半米突後更穿過五米突厚之堅壁數層何况吾國磚石搆成之脆弱城壁一經砲火有不如摧枯拉朽者耶且吾國城徑極大不過數十里高不過數丈而砲彈之到達度則有數百里之遠飛機上翔天空又可下擲爆藥之城之功用已失有城亦與無城等耳 
　　二城旣不足禦大兵而有時乃適以增長戰禍試觀吾國近年内部戰爭一方恃城爲暫時之屛蔽一方視城爲目的物砲火交加居民實身受之結果則城終陷落而居民之生命財産損失無算猶不若無城之得以縮短戰期減少戰禍也 
　　三卽謂城足爲保障然古時人口稀少城内曠土甚多敵兵圍城時城中人可且耕且守今則城内大率無隙地一旦交通斷絕食糧不給居民即無以爲生有城亦不足爲固守之具也 
　　四或謂有城雖不足禦大兵尙可以防盜賊然盜賊之防止全賴警政修明使巡警能詰姦戢暴無城亦復何害否則雖有域其能保城内無藏姦之地耶歐美大都會未嘗有城而居民不聞盜刦中國竊盜案之發見於城内者往往而有可以知其放矣 
　　五歷觀各處城垣附近大率爲窮民之所棲止垃圾之所堆積穢水之所渟潴微生物之所生殖城垣拆去則通風達氣蕩垢滌汚有益於衛生不少有游上海南通者比較今昔狀况不難知其得失也 
　　六城固不足以保障人民而無常識者狃於故見以城内爲安全不願居於城外於是城内居民日益稠密空氣日加混濁疾疫易起職此之由拆城則除去内外界限民居乃可向外擴張自無地狹人稠之患而疾疫亦將爲减少 
　　七周圍限以城垣車馬出入僅以數城門爲共由之路交通殊多阻礙拆去城垣開闢馬路則往來便易人事上商務上獲益不少 
　　八欲振興市政公共之建築物必多城垣之泥土磚石正可以利用以爲建築之原料南通城磚計値至少二十餘萬元是不啻驟增二十餘萬元振興市政之經費也化無用爲有用一舉兩得莫善於此（乙種酬） 
 
