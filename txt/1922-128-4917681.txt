# 1922 - 128 - 4917681

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[孤立（冷）]  
　　粤奉皖派旣相聯合而吳戰勝後亦有恢復舊會之趨向是胥中國之各派而有出於一途之槪矣其結果將陷徐氏於孤立奉直之戰無論誰勝徐均不能立足徐氏非不知之惟奉勝而徐之不利速直勝而徐之不利緩故二者之中寧望直勝旣可稍延時日猶得别求生路此徐氏對直之心理也今戰事已定所謂奉之不利者已遠而直之不利者又近矣故自今以後徐之對直轉急於對奉 
　　徐之心理如此直亦深知之故直派對於國會之表示其殆不願代徐當孤立之衝而使之獨自當之歟 
[命令]  
　　五月十四日大總統令據山東督軍田中玉電呈張宗昌在青島附近招集土匪希圖擾亂近據各營縣報告該匪等現匿諸城日照等縣並擬由臨沂安東分赴棗莊海州業飭軍隊馳往勦辦並電江蘇督軍等堵截等語張宗昌前曾因案褫奪軍官嗣經念其前勞任爲將軍乃竟怙惡不悛勾結匪徒乘機思逞實屬罪無可逭著即行褫奪官職勳位勳章由各省軍民長官通飭所屬一體嚴緝務獲懲辦並著山東江蘇等省督軍迅卽妥籌防勦以靖地方此令 
　　又令代理部務陸軍次長金紹曾呈京師憲兵司令泰華懇請辭職泰華准免本職此令 
　　又令任命車慶雲爲京師憲兵司令此令 
　　又令劉成志給予二等寳光嘉禾章張端秕晋給二等嘉禾章張鑄鍾鍔張廷金均晉給三等嘉禾章羅忠忱李振書劉式訓凌鴻勛伍文祥石道伊均晉給四等嘉禾章此令 
　　五月十三日大總統令任命張榆爲黑龍江實業廳廳長此令 
　　又令任命丁夢武爲黑龍江森林局局長此令 
　　又令署敎育總長周自齊呈視學趙憲曾另有任用請免本職應照准此令 
　　又令代理部務陸軍次長金紹曾呈請任命王興安爲河南督軍公署軍醫課課長應照准此令 
　　又令代理部務陸軍次長金紹曾呈准前黑龍江督軍吳俊陞咨請以倭興額爲協領應照准此令 
[國内專電]  
　　北京電外交團證明灤州以西之鐵路爲奉軍退時所拆幷證明海軍並未砲毁京奉路昨某使謂某參贊曰灤州非作戰地方且違反條約如奉軍久據而直軍又不急勦則列國當有適當手段 
　　北京電徐昨午謂某要人云舊國會人數太缺恐緩不濟急國是會議倒是一個解决時局的辦法卽將徐佛蘇建議交秘廳簽註徐似已放棄新國會成見且派人達保謂本人無意二屆尊榮早已聲明任期未滿付託無人所望同人努力建設（十五日下午二鐘） 
　　北京電哈埠洋員電中央電報經奉時完全被扣至今吉黑尙不知奉黑督更換就職與請收回成命皆係僞電中東路匪熾哈埠解嚴尙須時日紙幣暴落人心惶恐目前無變化（十五日上午二鐘） 
　　北京電張作霖灤電使團五月一日起東三省脫離北京政府 
　　北京電察都統張景惠免職譚慶霖暫護（十五日下午四鐘） 
　　北京電吳將由保轉津豫事馮負全責且願由豫調兵兩旅赴津 
　　北京電吳調飛機大維梅四架愛弗羅四架結果大維梅不如願改小維梅六架愛弗羅四架 
　　北京電馮玉祥電曹内閣疆吏不當干預中央旣有刷新政治决心宜屛除腐敗官僚嗜鴉片嫖賭者入閣請轉陳幷謂京漢車删日（十）（五）後可全通豫匪圈禁之紳耆與敎士已全釋放（十五日下午二鐘） 
　　北京電董康查債結果請懲八人潘復張弧鈕傳善郝鵬等末爲陶瑗謂陶爲本人戚串論法不能廻護董說帖尙請徐再派大員覆查謂本人查債並不瞻徇議者謂虎頭蛇尾非眞相又請明令禁絕以後高利貸又謂關鹽兩餘已成弩末應整頓烟酒稅（十五日下午二鐘） 
　　北京電張紹曾李榮殿昨由保轉津張爲主張舊國會造憲及國是會議解决時局或與吳呼憲 
　　北京電政客李景龢方某經夏壽田之紹爲曹錕幕客（十五日下午二鐘） 
　　北京電密勒建議華會後與中國之關係徐頗注意交部採擇 
　　北京電汪榮寳允就日使 
　　北京電張鳳台電辭職（十五日下午二鐘） 
　　天津電吳俊陞到灤勸張返奉徐圖恢復張謂寗死不歸互相大哭吳急回奉籌備後援 
　　天津電保定會議僅一日吳佩孚以灤事趨緊一二日有卽來津信 
　　天津電海軍開七艦蒞秦皇島爲美艦以條約阻止作戰現駛錦縣釣魚台海面但彈擊無效力 
　　天津電津浦寒（十）（四）日通車僅售二三等票 
　　天津電旅津豫同鄕攻擊趙倜私黨有四凶八弟子八孫子等二十餘人派别（以上十五日上午一鐘） 
　　漢口電馮玉祥率衛隊蒸（十日）由鄭出發眞（十）（一）午扺中牟文（十）（二）至下南河各團代表及裴其勳出城歡迎轉達趙倜所提條件（一）保護趙氏私財（二）高級官退職不追旣往（三）豫軍一律保留與直軍受同等待遇馮已承認轉電曹吳請示元（十）（三）晨馮同衛隊入城聞已接督印省長張鳳臺已電京辭職援豫直軍兩旅已抵鄭州一部駐白沙鎭眞日繞新鄭尉氏通許包圍開封趙傑部約一旅迎戰不利退回開封行至仙人莊經各團代表持倜手函往阻乃折往伙蘇山赤倉向陳留方面退却倜亦調所部離開封暫駐大坪崗元日起卽無戰事鄭州馮軍悉調開封鄭防由直軍十五混旅及補充第四團塡駐鄂軍二十一混旅有一團開往偃城餘皆駐駐馬店搜剿後方潰軍該旅長王都慶寒（十）（四）夜乘車返省報告援豫經過情形 
　　漢口電漢局通告删（十）（五）賣北京客貨票 
　　漢口電趙榮華寒日乘輪到省商施鶴善後 
　　漢口電鄂敎廳長定宗彝 
　　漢口電省議會删開臨時會蕭以政客議員紛言制憲拒絕見客 
　　漢口電財廳籌辦地方銀行行長定李作棟（以上十五日下午六鐘） 
　　蘭州電省議會臨時會潘省長否認謂准否開會權在省長議員庚日自行開會除陸督代表外官廳一人未到 
　　蘭州電靖遠縣河工告竣引内灌田三萬餘畝（以上十一日下午四鐘） 
　　香港電孫有一星期内回省說大本營暫駐韶關俟大軍攻克某某處時孫再赴前敵 
　　香港電黃强電陳請返省 
　　香港電程天斗召總商會各商董商維持紙幣法僉主仿照前義利資本團辦法卽日組維持紙幣會 
　　香港電總統府昨撥十餘萬濟葉舉軍餉 
　　香港電財廳覆商聯會言無禁銀毫出口事 
　　香港電港工團寒（十）（四）集議决定删（十）（五）早各派代表三二人向警署請願釋陳炳生准其自由在港删早七時有百餘工人手執白布書請願挽留陳炳生自由在港等字樣聯赴警署質問陳被拘原因警司答陳在廣州殺妻本港不願有此殺人兇犯居留惟仍須候定例局通過及港督許可方將其遞解出境工人請以百三十餘工團名義將陳保出警司不允工人隨赴華民署請願華民司答如警司言惟聲明政府解陳出境時必預先通告海員之律師斷不暗中作事工人卽散隊往工團總會商對付法（以上十五日下午六鐘） 
　　香港電孫令葉舉率師來省任後方軍務已令中央兵站派船赴肇運載該軍 
　　香港電傳洪兆麟灰（十）（日）抵汕昨電省言奉令率師北伐惟所部第二師分駐各地遽難集合故飭駐省各團暫緩開拔俟潮事部署稍妥卽率尹旅到省會齊出發 
　　香港電傳陳炯明由惠抵港 
　　香港電孫任熊略爲第四師長李炳榮爲第五師長 
　　香港電粤漢路軍田附近路基被水冲斷車暫停開 
　　香港電工人至華民署時警司諭工人言列隊執旗類似巡游此後若未得政府許可不得再有此舉動否則飭警解散或控究等語某西報訪員訪海員工會代表詢以海員是否籌備罷工代表答以不知（以上十五日下午十鐘） 
譯電 
[國際聯盟中之英國要求]  
　　十三日日内瓦電國際聯盟行政會今日開會英代表貝爾福氏突然要求承認英國在巴力斯坦之代管權語氣堅决衆爲驚詫貝氏又稱英美已將此糾紛問題商得同意國際聯盟會舍承認外不得有異詞云云於是衆更惶惑會員對於該問題意見各異恐將有一番激烈辯論至英美如何商妥辦法一節今尙毫無實在消息 
[印度之平等待遇運動]  
　　十三日西姆拉電薩斯特里氏赴澳洲及其他殖民地懇請平等待遇印人之前一夕印督設宴祖餞之薩氏此行受印度政府充分之贊助薩氏答詞中切言相互之諒解及平等之充分承認實爲解决有色人種問題必要之舉 
 
 

Page 5

 
 
   
 
 

Page 6

 
 
譯電二 
[印度之鴉片嗎啡]  
　　十二日倫敦電泰晤士報載有藥品貿易之函件内有裴根漢氏一函裴氏嘗寓遠東二十五年據稱印度政府現仍經營有害之鴉片嗎啡貿易中國嗎啡銷路近年來膨脹之速令人驚駭一九一一年銷數爲五噸半一九二○年已增至二十五噸每噸可打針三千二百萬次此項嗎啡之一大部分乃以由印度運至英國之鴉片製成英國製成之嗎啡悉運往美國轉運至日本再由日本運入中國裴氏之意此事之關鍵乃在印度鴉片出産逾額若能遏制之則其他出産之源應付較易今印度每月運往香港之鴉片數約一萬三千磅其實醫藥所需者年有三十六磅已足餘數悉供香港不正當之用或私運至中國内地倫敦中國學生聯合會名譽書記辛氏亦有一函贊助高林士民促請國際聯盟從速施用壓力使鴉片公約得即實行以收效果 
[勞農政府之國民置産權]  
　　十二日莫斯科電勞農政府議下令承認國民之置産權利包括現金農工産品及其他私人産業並有限度之不動産政府已將此議提交全俄總執行會核奪此舉可令外人投資蘇俄經營事業 
[德國之電報交通]  
　　十三日柏林電據某報載稱德國與歐洲並亞洲俄土之電報交通業已復原 
[加拿大患水]  
　　十三日文尼配克電加拿大愛西尼彼恩區因河溢淹没二十方哩拉本地方已成澤國工人現正以沙袋鞏固加拿大太平洋鐵路之土堤 
[德國多官]  
　　十三日巴黎電德財政部報告衆院德政府現共有官員五十五萬七千七百八十六人以戶口總數計之每三十九人中有官一人 
[俄災轉機]  
　　十三日倫敦電莫斯科官電稱四月十五日伏爾戞河境之飢民受賑者共有六百二十五萬人賑濟會發出之種子共有三千萬蒲特今極危時代已過前途已較有希望德國外交部代表一人已取道赤塔行抵莫斯科列寗氏病體業已復原現已親理國政 
[英皇返國]  
　　十四日倫敦電英皇英后於八日赴比比國朝野歡迎極形誠摯茲已於昨晚回抵倫敦 
[英太子游蹤]  
　　十四日馬尼刺電英太子昨日抵此因午後擊球擦傷右目晚間未能參與伍德總督之宴會但今晨仍史列朗號巡艦登岸照豫定之程序進行一切且擬於晚間在列朗號開宴欵待馬尼刺諸要人 
[公電]  
　　鄭州各團體通電各報館均鑒吾鄭居天下之中自吳巡閱使自南撥兵回北以洛陽爲中樞即以鄭州爲門戶比年以來重兵防守使南北交通賴以不阻中國形勝於斯爲重前歲吳光新成愼先後作亂覬覦汴督一席均賴吳巡各旅陜西胡張劉各軍相機攻守血戰三晝夜追亡逐北奪獲槍砲無算俘虜千餘佔領白沙古城一帶我鄭地始獲免塗炭之慘查趙軍所至之處姦淫擄掠慘不忍聞風聞開封已被焚刼嗚呼豫民何辜遭此慘禍趙公豫人也而禍豫如此所有歷年劣蹟全國皆知母庸贅述此次攻鄭一節前後反覆鬼蜮爲心進退失據已可慨見特將近數日戰狀宣布海内以資公評使折衝抵抗大以謀全豫人民之安全小以保豫督趙公之位置公諠私情至周至瀝此次吳巡帥北征過鄭豫邀趙公會商軍機而趙不至實啓窺伺吳軍後路之機而表面則僞助以兵僞助以餉使吳帥北征而不疑詎料時至五月五日夜半突以重兵襲擊鄭東一時軍民惶恐迅謀抵制至八日晨始潰退而東九日拂曉又以重軍猛攻前來賴陜督馮公及馬鄭靳王（下有缺文）統希公鑒河南鄭縣商會農會敎育會公欵局七區公所四十萬公民仝叩元印 
　　袁祖銘通電各商埠各機關各團體各報館鑒逆黨張春浦竊據貴陽暗中包庇在逃之谷正倫等稱兵抗順經我軍腹背夾擊逆勢不支紛紛向遵義方面退去我軍於今晨七時佔領貴陽全城秩序如常謹電奉聞定黔軍總指揮袁祖銘叩佳印 
國外要聞 
[日諾瓦會議有轉機望]  
　　法代表容納英代表之主張 
　　據日諾瓦消息云政治股員會十三日討論俄覆文歷時甚久迄今未見决裂首由喬治氏發表意見繼由巴爾都氏與山塞爾氏先後演說巴氏竭力反對喬治氏山塞爾氏則雖抨擊俄覆文但其意見與英代表相同主張暫休談判停止文字宣傳及舉派混合委員會容俄代表加入巴爾都氏起答暫休談判乃危險之行逕委員會之議亦屬幻想不過造成另一形式之會議閒談月餘靡有結果耳惟如擯絕俄國而邀中立國及美國派代表加入則渠不反對委員會之議山塞爾氏於巴氏發言畢起請巴氏重自考慮於是股員會乃休會數小時晚間繼續開會散會時發出宣言謂各代表對於混合委員會及「非侵略條約」二事已商得同意十二日午後政治股員會集議時日代表石井子爵演說力勸各國代表和衷共濟並稱渠甚贊成英國之建議又據巴黎消息云日諾瓦電稱喬治氏言大會如能將關於俄國問題之專家委員會事商得同意則將於星期二日閉會列强徇從巴爾都氏之建議聞允請美國派代表加入委員會法國主張委員會之會員應由各政府遴派不得由大會舉開會之初不得容俄代表加入委員會僅有權提出條陳不能定約束與會各國之决議又據倫敦觀察報接加文氏由日諾瓦來電稱喬治氏明悉俄覆文所含之秘密卽俄代表殊願解决各問題但迫於極端派之意見不敢在日諾瓦簽字故若輩志在藉混合委員會延長談判蓋信列寗氏洞鑒一切後必能施其勢力而使諸代表在莫斯科得有後援也 
[北巖爵士之世界游歷談]  
　　世界新聞社云英國北巖爵士去歲游歷全世界歸途經法國之芒脫卡羅鎭有斐迪南德海氏訪之爵士以長篇談話述其旅行各國時所得之感想内有評論中國之處其言頗有趣味昨大陸報載其談片茲爲紹介如左 
　　吾人今日所具關於他國之知識大半已屬陳腐即如吾於三十年前所知之美國今日儼然别一天地特美人性質之根本元素依然如故耳余往美國頗頻故能察其狀况之漸變若夫他國尤以近年始受新聞紙活動寫眞宣傳運動及汽車之影響之各國爲甚則其變遷尤驟而速三十年前吾嘗至印度同時讀吉百齡氏描寫「英印人」Ａnglo-Indian生活之文覺其形容維肖今則印度情形大非昔比正如迭更司所描寫之英倫已非復今日之英倫即「英印人」一詞亦變其意義今日印度所謂「英印人」乃歐亞合種人之代名也 
　　世界之變遷屬於表面者頗多吾人到處接觸於眼簾者大都爲表面之變遷但亦有某種廣大之世界運動已漸顯其勢力如「黄石公園」中之噴泉示人以其地底有若干大物在第吾人不見之耳 
　　吾於去夏離華盛頓時爲哈定總統與休士君之談話所感動拳拳不能去懷維時余之目的在（一）藉漫游以增吾身之健康（二）親察英國屬地之宜於移民者（譯者按謂移英本部之民以實屬地）（三）繼續研究行將蜚聲於世界之一種大運動即所謂全回敎主義者是 
　　美國作家某君著有眼光遠大之書二種一曰「回敎之新勢力」一曰「有色種人之高潮」凡欲預知一千九百五十年之世界者皆當於其書室中備此二書吾於赴主要回敎國如土耳其·印度·法屬及西班牙屬摩洛哥·埃及·派來司丁等處時對於此兩書中所討論之問題蓋亦嘗以數次之機會涉略其大槪 
　　吾以爲吾人每謂目下世界之變局爲大戰所造成未免予大戰以過多之責任即如全世界之勞工騷動實非戰事所創作不過促進之耳就宗敎而論戰前回敎之傳布實遠速於基督敎唯戰後回敎徒以爲土耳其遭受虐待遂益加團結使數世紀末之緩進運動一旦有如荼如火之勢目下世界之回敎信徒（内有過信若狂者）依彼等之自計有三百兆以至四百兆人依歐美人儉約之計算亦有二百五十兆人 
　　至吾此次旅行中之經歷願爲君約略言之華盛頓七月間甚熱除暹羅及印度支那外他處皆無此熱也温哥華仍與余前此所見狀况不殊第城中駐有日本訪員爲狀忙迫而謙恭此乃以前所無者火奴魯魯余初履其地覺頗愉快除酒店過多可厭外餘與影戲中所表現者相同道路寛坦屋舍美觀凡事整齊有序足爲美國海外屬地行政之代表日本人甚多最使游客驚異也續至非其羣島ＦijiIslands此處余始見回敎之表徴即一回敎寺院是又始知印度甘地氏之勢力維時甘地已將若干回敎人及印度人團結一氣自印度以至非其羣島其間有一大勞工殖民地甘地曾派代表至非其羣島從事宣傳頗見效果余在印度未親見甘地但頗聞其爲人彼之目的簡言之即在擯白種人於印度境外聯合各處印度人回敎徒以期達此目的舊時暗色種人之煽動者僅煽動國内人民今甘地與其同黨則到處宣傳其主義或開會演講或收買報紙美國各處多已發見類似甘地主義之宣言書舊金山尤多數年來布爾雪維黨人德國人等之宣傳已司空見慣而英人美人似猶驚異黄色或暗色種人之從事宣傳不亞於白種敎士之所爲所見未免不廣譬如在美國之人以金錢資助一敎士而送之赴印度或中國吾人視爲固然然則東方人模仿西方人之所爲又何足怪東方人自有其敎育薰陶甚久今又加以吾西方人之新信仰其中之一事即「合則力强」是也 
　　在世界多事之各中心點中其爲余舊游之地者爲日本中國印度埃及及派來司丁今日重游覺有一大不同之點卽昔日此等國皆彼此不相往來今日則關係日見密切試閱地圖吾人將謂非其羣島與「聖地」（派來司丁）間當無任何關係實則不然派來司丁人口約七十七萬其中七十萬乃回敎徒也世人每以爲派來司丁乃一猶太人之國或猶太人占大多數之國實爲不確今甘地氏已將非其羣島之印度人與派來司丁之回敎徒七十萬相聯絡成爲全世界回敎徒鎖鍊之一節此鎖練自斐列賓羣島之摩羅人Ｍoro起至大西洋海岸摩洛哥之摩爾人爲止（未完） 
[美議院中之減削海軍案]  
　　國聞通信社華盛頓通信云華盛頓會議之中提倡限制海軍軍備最力者厥惟美國而今日國内爭執海軍案最甚者亦惟美國此兩種現象在表面上觀之似乎不無衝突顧究其内幕則並無矛盾蓋美之在華會提倡限制海軍軍備係着眼於限制海軍國無謂之造艦競爭而美政府今日之與衆議院爭持則着眼於保存美國在華盛頓條約下應有之地位非於華會限制範圍以外更欲謀擴充其勢力也茲將近日來美政府與美衆院爭執之情形誌之於下 
　　美政府與衆院之爭執集中於海軍人數問題美海軍部之提議以爲美國若欲維持五五三海軍率之地位至少須有海軍九萬六千人緣英國下年度海軍人數約近十一萬人美國旣與英國有同一之海軍率在勢人數亦當相同即爲力爭節縮起見亦不應過少故定九萬六千人爲最少額詎海軍案經衆議院支用委員會審查之後竟將人數減至六萬七千人而所定海軍經費祇二萬三千三百萬餘元較去年少去八千一百萬餘元且將驅逐艦由二百七十八艘裁留一百零三艘主張裁減海軍至如此程度者大多數爲共和黨黨員此審查案於四月八日提出報告於衆院大會之後民主黨黨員與海軍部均大譁詰難之聲於是四起 
　　海軍總長鄧璧發表其最急切之論調以爲此種銳減海軍之舉將使美國變爲世界第三海軍國蓋美國海軍減爲六萬七千人以後不獨不能與革國取相等之地位即與日本相較亦且不及日本下年度所預計之海軍爲六萬八千二百五十人照五五三比率計算美國應有十一萬人今則並日本海軍之數猶差一千餘人豈非海軍比率尙在「三」字以下即不以人數單獨折算比率而以之分配於十八艘之主艦亦感不足按下院委員會審查案之規定以五萬人服務艦上以一萬七千人服務於海岸然以美國海軍歷來之經驗每服　艦上者一千人則海岸服務者須五百人故原定九萬六千人應有三萬二千人留於海岸夫五萬人若以最經濟之方法分配於各艦則主艦祇有十三隻得有充分之人員服務同時海岸人員亦感不足在如此情形之下美國海軍之地位其低落可知而將來美國在國際上之形勢在世界市塲之發展均將受重大之打擊 
　　自海長鄧璧抨擊海軍案之後政府中人多與鄧氏表一致態度哈定與休士亦然哈定於十三日致函於議員龍威斯氏主張海軍人員不得减至八萬六千人以下所謂八萬六千人者即海長抨擊議案後議院中少數黨提出之折衷辦法也哈定此書由龍威斯報告之於議院其大意以爲削减海軍太多實所不宜彼於委員會中多數之意見及减少政府支出之主張均知尊重惟一方面仍以爲海軍部人員及海軍顧問之意亦應尊重據其所言則委員會所定保存海軍之數實不足以維持美國在華會所得之地位是故决定人數之全權當然仍在議會之全部第假使議决之結果人數如在八萬六千人以下則不獨彼自身將引爲遺憾即全國人民亦必咸大失望云云哈定此書中之措辭固甚圓滑然其不贊成委員會原案之意已昭然若揭故一般之觀察以爲議院若仍照原案通過則哈定勢必重交議院覆議 
　　國務卿休士亦曾致書於議員洛果斯氏表示其反對之意見以爲近與各海軍專家接洽據其所云現定之數萬難維持華會中所約定美國海軍比率事實旣如此則現在所討論之要點不在人數問題而在乎美國海軍究否應改削至華會所定標凖之下據彼自身之判斷此問題祇有一答案即假使美國不得維持其條約上之標凖則國家之利益必受重大之損失夫召集華會之宗旨固爲縮減軍備第縮减之中仍舍有確定各重要海軍之比率以維持勢力均衡之意故縮减者亦爲比例之縮减各國海軍彼此間之關係仍與未縮减前相同一方係求免於無謂之爭競一方係求維持自身之地位故縮減後之比例關係原應維持今若僅顧一方或忽略其他方則美國之地位破壞試問將來美國之趨勢爲如何故八萬六千之數竊以爲不能再少云 
　　政府方面之態度旣如是故欲保存委員會之原案勢有不能如下議院恃其多數之力通過原案則上院中仍將發生問題如兩院合組委員會磋商解决辦法預料該委員會必引起激烈之爭即使兩院均能通過則哈定恐仍將以原案交院覆議或逕行使其否决權行使否决權則非但人數議案打銷須另提議案即其餘可以批准之各節當然亦全案否决在此種情勢之下下議院想不至因此一節而寗抛棄全功故若干議員雖仍堅持原議將來勢必逐漸讓步而採折衷之辦法也 
[俄人之俄事談（續九日）]  
　　此後日艦一再到此英美軍艦乃亦隨之俱來次年四月五日海參崴日軍司令更致書於海濱省之俄政府表示同情於俄國革命而同時宣言俄國政府之無力日本不得不取非常之手段以保其僑民利益之意是夜日軍登岸翌日英國軍隊亦發現於海參崴此後中美兩國之戰艦亦陸續抵港因此海參崴滿洲之反革命黨乃得大形活動而尤以哈爾濱一地爲最霍爾瓦特則在中東鐵路區内鼓吹匪人謝米諾夫則擾害滿洲里更有二十三歲之匪人高爾密戈夫則率白軍刼掠巴格倫聶克那亞車站殺害良民關於此點吾人要知此白軍之罪惡早已昭著於世界而日軍乃常與之往來且與以金錢及物品之接濟至彼謝米諾夫及高爾密戈夫則由法國與以接濟 
　　聯合國之企圖干涉西比利亞也係爲達其公共之目的然忽略其最要之條件即行動或意思咸未能一致夫多方共事外交上協力及融洽爲不可缺之要素否則决不能有最後之勝利而聯合國竟完全忘之然則其非一致欲以武力干涉俄事則可斷言也英國非但不欲對俄挑戰且較之大戰中各國實能獨諒俄民遭遇之慘酷故其出兵之初魯意喬治一方面並曾願備與共産黨恢復多少之外交關係不幸其國内之頑固派報紙以爲俄國革命係德人所指導彼外交人員聽信其說因而不果然出兵之際猶誠懇宣言祇欲推翻俄國蘇維埃之政治而助俄人設立民主主義下之政府美國之出兵則並無一定之計畫但遣其兵士八千五百人至東部西比利亞以監視日本之行動威爾遜總統且前曾相當傾向於共産黨致電祝賀蘇維埃議會吾人對於其善意當不忘却惟此後則驟變態度從事反對蘇維埃之運動至其餘各國直接或間接與俄國關係者亦均爲盲從之行動而未嘗一切實考察俄國之政情祇日本一國係堅持與俄國不能相容之地位其意惟望兼併俄國土地之一部若謂共産主義爲其國家之威脅則證之以其地地上孤獨之地位及其他言語風俗種種之隔膜直是杞人之憂此語乃自欺欺人而已 
　　日人籍口於撲滅共産主義而出兵事實上不得不與各國連結蓋明知各國决不肯任日單獨出兵以攘北部之庫頁島假使俄人逕以日人所欲之土地割讓與日吾知日人固將不免與聯合國軍隊及俄人作戰也 
　　興言至此吾人大可注意聯合國對俄政治上之目的以明其失敗之原因因其目的之各自不同及對俄所取步驟之歧異故在東部西比利亞一方亦無從一致 
　　法國希望有一强大統一而專制之俄國而以强有力之波蘭爲俄德間之緩衝英國則利於前俄帝國之解體俾化爲多數無力之國家免印度長時受人威脅而日本之計畫則引起美國一方之恐慌當時英國主張日本出兵西比利亞倫敦泰晤士報極力鼓吹而美國則反對之卽此衝突現象之一也 
　　經過長時間之討論於是始决定聯合國共同出兵之策而以舊俄軍士及捷克斯拉夫人爲先導一九一八年六月捷克斯拉夫推翻蘇維埃勢力喧傳於西比利亞是月二十八日捷克兵管海參崴及其附近之地本地政府幾完全喪其權力一聽軍隊勢力之操縱海軍及聯合國軍隊悉聽美國亞細亞艦隊司令納埃德之指揮加藤仍爲日本艦隊之司令彭恩大尉爲英艦司令法國巴利大佐事實上爲捷克軍司令捷克軍上之巴杜拉大尉則被任爲海參崴城司令官並邀中國海容軍艦司令加入實行共同管理同時一體再正式宣言聯合國此舉係本諸對於俄國人民友誼及同情之精神七月七日納埃納復發出佈告亦以『設立鞏固永久之政府屛除德奥式獨裁政治之壓迫爲言』 
　　此時日本乃凖備造成所謂『俄軍』者俾爲挑起俄國内亂之具而無論何種性質之政府或蘇維埃式或民主主義式或專制君主式均在此軍隊根本剷除之列日本此種手段昭人耳目凡曾參與於武力干涉西比利亞之英美軍官其遇余者多對於日本之政策有相同之表示 
　　至同年八月初完全以武力作手段之干涉遂積極進行是月五日列强於聲明之中宣布美國正式負引導日軍侵入西比利亞之政治上責任其宣言云『現在有充分軍力實行干涉之目的者惟美日兩國美國政府已向日本提議兩國政府各遣軍隊數千至海參崴此等軍隊其力須足以占領海參崴及保護捷克軍西行現日政府已允照辦』云云（未完） 
國内要聞 
[北京通信（靜觀）]  
　　保定會議中之各問題 
　　自張紹曾氏由津來京歷時三日與各方面稍稍接洽所有直系對於時局之根本主張業已明其大槪吳佩孚亦已於昨日（十日）下午由津專車返保定於十一十二兩日在保開一政治與軍事聯合大會議據昨日夜車赴保之張紹曾氏言此次會議起於倉卒原因（一）以京津一帶潰兵收束漸次就緒擬發一聯銜通電昭告全國並對時局解决方法有所表示（二）以奉軍尙有殘部聚集灤州河南軍事亦亟待結束須商議一種適當方法（三）國是會議爲吳氏平昔所主張而舊國會復會制憲亦爲多數國民所同意究應遵循何路不可不預先决定（四）則改組内閣王聘卿業經首肯惟關於閣員分配東海屢電津保徴求同意故擬公同提出數人備公府選擇 
　　張紹曾所携之第一案爲政治統一問題舊國會是否恢復爲該問題中最要之點在京舊國會議員尙有二百餘人對於復會運動固無一時停息前以新新國會議員有一極長之通電詆毁舊議員舊議員雖未報以惡聲之通電然已於民本報上著論文還駡之最近新新議員又有一通電發表旣痛詆梁士詒又兼駡舊議員謂其曾與梁氏有所勾結舊議員見之大恚頗有主張以通電對付者嗣經穩健一派力言不可謂與此輩作無謂之電戰旣失身分又有媚軍閥之嫌不如讓其呌囂以待國民公判可見新舊國會之爭正在劇烈中也惟舊議員注重運動洛吳日前已有數人與張紹曾接洽在張氏之意仍主開國是會議而於舊會制憲一層亦極主張以爲此二者可以並行不悖因約舊議員同赴保定當面與曹吳切商計與張氏同往者有張益芳鄧毓怡兩人爲該團體之代表昨日下午舊議員復在東鐵匠胡同開會擬再推三四人續往大約推定以後今夜明晨即可動身在北京較有實力之團體如外交後援會日前開會討論國家統一問題結果亦一致贊成舊國會制憲行將有函致曹吳表示主張而多數會員之意且擬公推會長汪伯唐赴保一行舊會復活已大有希望惟新新國會同人聞之不免大起慌連日各方奔走頗有踏破鐵鞋之勢矣據聞吳氏之意以爲恢復舊國會並非絕對不贊同惟必南方政府能因此而取銷方不負有此一番動作否則舊國會雖經恢復而兩政府仍復對峙甚且仍以非常國會相抵抗則誠不如其已現在多數人之意以爲舊會由我恢復即可打銷護法之旗幟北伐亦因以無名初不必慮西南之有所抗拒故吳氏之主張亦已活動 
　　其次爲改組内閣問題在前日星期二閣議席上閣員已决定總辭職嗣以高凌霨未到京因之暫緩而特任王氏總理之命令遂亦未能發表今日（十一日）星期四閣議已完全决定當場屬由秘書擬成總辭職呈文下午卽可遞府惟外間忽傳王又有不幹之說實則因王氏向東海要求之條件東海尙未表示意見故稍現停頓結果必就範可無疑也至閣員分配（一）謂名單已經擬定舊人留者絕少（一）謂除財交兩部換人外餘一槪不動（敎育未定）兩說互異又據可靠消息吳佩孚曾有一電 
 
 

Page 7

 
 
保薦董康長財政高洪恩長交通高爲京漢鐵路局材料處處長東海有電向吳婉商屬其另提交長並謂董亦非理財專家而復電則謂能理財者多爲禍首言外頗有堅持其主張之意此層尙在磋商未决中以意度之經此保定一度會議後即可完全解决也 
　　又次爲裁兵廢督問題據曹吳兩氏間接所發表大致對裁兵謂當有切實辦法惟是否有切實辦法則殊不敢說現在京中有人建議不主張有軍區之分劃以爲如劃軍區仍是今日巡閱制度仍難免割據之害在腹地各省不應有兵隊駐防省不應設陸軍僅當置警備隊備匪患統其指揮權於省長定其預算於省議會督軍之制一律廢除巡閱更無論中央國防軍只設二十師或三十師駐紥邊防要地其用則專爲對外但在國内有破壞共和者亦得以國軍擊之吳氏果以保障國家爲志職不妨畀以訓練全國陸軍之職可定其名曰國軍訓練總監絕對服從大元帥之命令而一秉承於參陸兩部邊疆有事可受命爲國軍總司令官凡此種種未嘗不可取其重要一部分訂入憲法而全國所痛恨之有槍階級或可完全消滅頗聞此議巳有人言之於吳張兩氏兩氏之意以爲此層將來總可做到此刻爲時猶嫌太早云云至廢督一層如馮玉祥如王承斌如張福來所謂此次勞苦功高各將勢且不能不有一督軍位置以資酬庸馮已督豫其他亦正在設法位置解鈴還是繫鈴人今繫鈴者已如此矣第未知保議何如耳（五月十一日夜） 
[張作霖有允退出關外說]  
　　星報十四日保定電云吳佩孚已容納開灤鑛務局英人及其他西人所提調停辦法限張作霖及奉軍三萬人於三十六小時中退出關外張氏亦接受調停現料奉軍當已開始引退但王承斌則尙未接有奉軍退兵之報告張氏所以允受調停大約因知負固灤州將復招大敗之故今張氏兵力旣已能保障其安回奉反之佔據灤州又有激戰之虞故其出關僅屬時間問題而已衆意多以爲吳氏贊成該計畫含有重大危險因知張氏回奉後必與新督吳俊陞爭位張氏駐奉久聲勢厚或能續讓滿洲之權利以得某國之輔助同日北京電云吳俊陞等不肯就職一層按吳在齊齊哈爾史在哈爾濱而不肯就職之電則自奉天發出故外間頗疑政府去電必被奉天扣留而覆電即係張作霖部下所發但無論如何張氏擁有兵隊時吳等必不敢就職關於滿洲獨立及奉張留灤作戰之說尙無續耗京人多料張氏若欲獨立當不復在灤作戰蓋奉軍士氣沮喪破之甚易一經交綏反致直軍席戰勝餘威長驅出關亦未可知也 
[奉軍活動之鱗爪]  
　　國聞通信社云張作霖頓兵灤州企圖再戰茲就外報所載奉天電訊彙誌於次以見奉軍目下活動之一斑 
　　王永江之談話本月九日奉天代理省長王永江語日本大阪每日新聞駐奉訪員云奉軍之敗以鄒芬氏第十六師之内應爲主因戰線上之奉軍總數爲八萬現在退後收容完竣者有五萬馬廠及中路有一部分其運命不明此項殘餘部隊合諸開平之二旅及吉黑兩方面送來之部隊二萬共約八萬人以灤州爲中心决心捲土重來各方面之形勢尙未至迫東三省之獨立一般人懸念中之各地治安問題可以絕對保證海拉爾之過激軍業已後退日本軍朝鮮師團之滿洲增派並未商及亦未聞是說要之奉軍鑒於今次之敗戰擬改編各部隊更換指揮官以期捲土重來云 
　　張孫之新表示奉天省議會及省農工各團體聞奉軍敗退派代表於七日赴灤州訪張作霖加以慰問張氏語之云奉軍並非敗走乃因鄒芬部隊之内應戰略上實行退却不久養英氣整陣容出攻勢而破直軍可安心勿念云云又吳俊陞於七日夜由灤州歸奉語其親近者云退却於該方面之奉軍士氣旣已恢復新整軍容不久將與直軍會戰戰鬥確有勝算又據戰地消息奉軍退却之際軍器彈藥母論已卽糧官亦均行輸送云 
　　最後之决戰地孫烈臣吳俊陞于冲漢等均曾至灤州晤張作霖惟王永江一人留守奉天未曾赴灤張子學良曾回奉一次九日仍赴戰地有流布學良重傷說者三人於九日被處重刑王永江促各縣募兵據傳已募得五個大隊奉軍將士均聚於山海關軍需品之列車有如長蛇之陣車站現由日軍警戒有吉田大尉之步兵一中隊奉軍似决扼山海關之天險與直軍决最後之死戰云 
[豫車仍須武力解决之鄂訊]  
　　直陜鄂各軍會攻開封豫軍多潰散爲匪 
　　豫事經豫紳裴其勳及中外人士調停吳佩孚巳令直陜鄂各軍停止攻擊以候解决其情形已紀前報詎趙傑心不甘服决欲與馮一戰寗可流爲盜匪不願輸誠繳械故鄂派各軍仍奉令前進豫軍自在黄河南岸失敗後卽縮短防線自許昌沿京漢路以至信陽其大本營則設在臨頴與許昌間掘壕挖溝凖備决一死戰鄂軍王都慶部二十一混成旅及靳雲鶚部第八混成旅十日午攻克信陽豫軍潰散四處十一日又在雙河附近一帶激戰豫軍死傷頗重王靳兩旅亦死傷七八十名十一日二十一混成旅運二十七名傷兵回省又在省領去炮彈千顆槍彈五十萬粒機關槍四架運赴前敵繼續向前追擊在長苔關清淮舖與豫軍遇激戰數小時豫軍又敗潰遺失軍械軍需甚夥均爲王旅所得並俘獲豫軍數百名因豫軍多屬狼匪一敗即潰爲流宼故留王鏡清一營搜勦後方殘敵大部即向確山進發至豫軍大本營亦被馮玉祥派第十一師二十二旅長張之江率兩混成團攻破十一日午並將中牟尉氏扶溝等處攻下逼近開封趙傑見事不可爲即將殘部調回開封已亦潛逃他處刻開封孤城危在旦夕城内商民恐馮軍攻城必致多所死傷又公推商會代表及外國敎士請馮軍暫勿進逼以待最後調解裴其勛胡大同等亦二次赴鄭晤馮阻其進攻並擔保趙倜决不抗命俟諸事竣卽可定期交篆馮因趙倜閉城固拒且奪督心切必欲攻下開封而後快頃得軍界消息馮已親率第十一師及陜軍兩混成旅由中牟圍攻開封之北王都慶率鄂軍二十一混成派及靳雲鶚第八混成旅由上蔡圍攻開封之南並聞另有直軍兩旅沿津浦路向下轉隴海路以與陜鄂各軍合圍開封大約一二日内開封即可攻下王靳兩旅旣已通過確山駐馬店遂平西平偃城臨頴許昌等處是京漢南叚沿路已無大股豫軍而路局又奉吳佩孚電令趕修各段被毁之路軌故京漢北上票車十一二日只達信陽十三卽可直達偃城而鄭州許州間路軌尙正趕修大約二三日内京漢交通卽可通行無阻鄭州至信陽間之電報前亦受豫軍檢查直至今日（十三日）始得恢復惟豫事解决匪難而豫軍潰散四處依然回復其宿昔之刼掠舊生活直陜軍雖欲聚而殲之亦至不易據路局人言信陽明港一帶之豫軍戰敗後即如鳥獸散而其槍械則多携之以行鄕間村莊之慘遭淫掠者比比皆是豫料此輩匪軍雖至二三年後亦不能殲除盡凈此誠豫省未來之隱憂亦鄂邊他日之大患也（五月十三日） 
[北京人民之裁兵運動]  
　　京師公益聯合會歷年救濟兵災目覩人民受害之慘皆由戰爭所致北方如是其他被兵之地更可想見今欲救民水火根木之計必自裁兵始爰本此意擬請法定團體碩德名流討論發起全國裁兵大會喚起全國人民一致進行一俟大會組織成立該會即行退出仍專辦救濟事業茲將該會發起宣言書錄下民國成立逾十稔矣我全國人民所希冀之福利久已絕望而增加之負擔則已及於孫曾身受之災害乃更甚於水火其主因在政府竭全國人民之膏血以養無用之兵供軍閥之專橫爲擴張權力殘賊人民之武器十年以來即京師一隅自復辟迄今幾於間歲一役此外西南曁川陜湘鄂亦復兵連禍結無有窮期雖所標名義皆曰爲國爲民但無論何地何時每一度戰爭我人民之財産必遭一次之焚掠我同胞男女老幼必經一番之慘害此十年中我國敎育實業一切廢墮是國家之根本命脈已被養兵斵喪殆盡不謂並此顚連困苦之人民生命財産亦且肆意摧殘直芻狗之不若然則我全國人民負擔重困之租稅無數之債欵以養兵其結果乃祇爲自殘之具平時畏兵如虎任其憑陵一遇戰爭則逃避慘死幾爲固然長此以往不加裁抑勢必種滅國亡不止豈不大可哀耶夫我國南北相持不决者非統一問題耶惟民國以人民爲主體今我全國人民本無所謂不統一也所不統一者祇此南北擁兵自豪之軍閥而已使無軍閥則我國統一直無問題可斷言也養兵愈多即我國永無統一之望是以對内言兵固不可不裁也華府會議以後舉世咸倡和平我國百不如人獨此兵額爲各國冠實堪駭詫比者裁兵之議已在華會昌言並向我國警告世界列强莫不裁兵我國民窮財盡已至破産之時亦絕無力再供浪費况所養之兵雖多若以禦外可謂毫無價値我今不裁恐將有代我爲之者是以對外言兵尤不可不裁今直奉之役雖暫結束然將來南北軍閥藉國軍以供私鬭者恐未有艾裁兵之說不知政府何時始能實行外人謂我國以後能否存在惟視我全國人民之能否自决爲斷我全國人民如尙知其自身爲民國之主體並知國之存亡即擊於我人民之自身則内鑒於軍閥之恣睢外怵於各國之干涉爲個人計爲子孫計爲國家根本計爲國際人格計已萬萬不能不自决而目前之唯一自决問題即在裁兵此事非少數所能貫澈也必以全力赴之非空言所能奏效也必以實力濟之今日發起此會係因我全國人民當有自决之表現特有必須聲明者第一人民主張裁兵實以十年以來身受之痛苦太深不能不爲根本之解决其目的以裁兵爲主决無其他黨系或政治上一切作用第二兵禍之慘南北所同此會成立後應即喚起全國法定團體一致主張堅决進行不達到應裁之限度不止第三養兵之費旣爲全國人民所負擔此會應以全國之實力爲後盾政府如不實行裁兵則全國一切租稅槪不繳納固知裁兵需費浩繁仍須人民負擔但早裁一日即爲全國人民留一分元氣多裁一處即爲全國人民多增一分幸福至於將來軍制之改革軍區之分劃軍額之限制軍費之削減以及裁兵之步驟裁兵經費之籌畫與被裁兵之安置雖由政府執行要必以全國人民裁兵大會之公意爲凖我全國人民如不能堅决一致貫澈其主張是所謂自决者盡屬空言内亂不息干涉隨之則亡國之責任反不在軍閥而在我出資養兵之國民矣我全國人民其速起而圖之各就地方法定團體實行裁兵運動合全國人民之實力一致堅决進行俾世界咸知我國民果眞有自决之能力則國家之光抑即發起此會之志也 
　　又該會舉定王寵惠等爲代表與曹吳接洽吳氏業於前日電覆該會表示贊同昨聞曹錕亦有蒸日覆電贊成裁兵電文如下公益聯合會汪伯唐先生並轉諸公鈞鑒陽電敬悉此次用兵迫非得已幸勘定迅速大局危而復安貴會主張裁兵可謂能見其大極爲欽佩錕素抱和平宗旨一俟軍事完全結束再能仰求敎益藉作指南特此電復惟希鑒察曹錕蒸 
[三特區都統之逐鹿]  
　　東三省及三特别區均爲張作霖之勢力範圍今日張旣一敗塗地向之視爲禁臠者到此羣衆均思染指此次東三省之軍民長官盡已易人則三區亦事同一律當然繼續發表一般熱中之武人多謀攫取據聞熱河都統直派方面擬以張錫元或孫岳繼任但昨日張某等進謁東海陳稱汲金純現在尙未回熱而所部軍隊留熱尙多騷擾地方不堪其苦若不設法鎭攝恐生意外枝節懇速將米振標所統毅軍調熱駐紥或以米暫代都統以維治安聞東海已允交院核議察哈爾都統原擬蔡成動繼任推蔡氏志不在此業經致電曹錕以所部軍隊散駐各處一時不易調集且察區各地現由譚慶林喬建材分任維持亦頗安靖似不必多事調動昨日曹已據情轉電政府謂蔡氏旣不願往擬懇由部轉呈總統先以明令簡派譚慶林暫行護理察區都統至綏遠都統亦有更動之說以馬福祥雖陽言中立其實對於奉系關係之色彩昭昭在人耳目祇以第一師馮旅紹閔在背後牽掣未敢顯然動手此次因奉軍失敗始於歌日通電鋪張剿匪並願擔任追擊奉軍但曹吳方面以其反覆無常對於追擊奉軍一節已電飭無須前進並有將保蔡成勳繼馬後任之說 
[京銀行會質問鍾世銘]  
　　鍾世銘於此次奉直戰時有挪移公債基金接濟奉軍之嫌北京銀行公會日昨致函鍾氏質問本月鹽餘及德債利息用途其函云查本月所放鹽餘計共三百二十萬元内除撥付近畿軍警餉百五十萬元外尙餘百七十萬元聞道勝滙豐等行實扣四十萬元又償還内外短債八釐公債日本方面基金撥付五十萬元是所餘尙約八十萬元又聞存歐停付德債利息本月可收回九萬鎊之數是兩共尙約百五十萬元整理公債基金旣未照撥償還公債内國方面基金亦未撥交分文同一公債同時發行而歧視若此不識貴部長何以自解此應明白宣示者一大難初平元氣未復國家財政首宜公開不容上下其手意爲出入此項鉅欵百數十萬旣未撥付本爲鹽餘債權及各項整理公債應得之欵乃忍痛整理而後貴部長轉置之不理據爲己有不識前項基金究竟用之何所此應請明白宣示者二敝公會於此兩項公債基金均有會同保管之責且事關國信不容緘默敢請即日示復俾有遵循云云不知鍾氏如何答覆也 
[山東外交協會最近表示]  
　　反對沿路開闢商埠關於中日親善之商榷 
　　山東外交協會爲北京閣議通過周濰等八處開爲商埠特召會員討論此事結果全體反對羣主張拍電中央反對該會又發布一宣言對於中日親善問題有所商榷茲將原電及宣言一併錄下 
　　北京大總統國務院各部總長鈞鑒近閱報載我國有允許沿膠濟路高密青州濰縣坊子淄川博山周村張店八處開商埠之說且已經閣議通過警聞之餘惶駭無地查開闢商埠原屬本國主權脫非因時勢之需要即係有條約之拘束今該路周濰等處本無開埠必要即日使前對我外部談話亦僅述日人有此希望並非根據約章有强我履行之要求閣議不察遽爲通過喪權孰愈於此爲此電請迅廢前議以維主權中國幸甚山東幸甚山東外交協會叩蒸 
　　自魯案解决後中國人民對日之惡感遂少呈緩和之氣象此非我人民之善忘也蓋亦此種事實實足爲效果之芽茁也於是乎中日親善四字乃可徐徐提出而不覺其刺耳此不得謂非難遇之機會也蓋日本予中國以惡感之鑄成者大别可分爲三個時期（第一）中日戰役三國干涉遼東以後之時期（第二）爲日本破壞中國獨立佔據青島强迫中國承認二十一條以後之時期（第三）爲巴黎會議日本用種種手段幾陷山東於久假不返及運動直接交涉以後之時期日本對中國之手段依次遞辣而中國人民對日之感情亦依次遞惡故此兩三年間中日親善四個字亦時宣露於日本人之口吻及其新聞紙惟中國人民聞而見之適增加精神之不快及談話上之追述往事以證明其口頭親善之不可信最近王儒堂先生以拒簽元勛辦魯案善後令下之日全國謂爲得人山東各團體均拍電歡迎之來東之際赴站歡迎者踵相接繼而各團體陸續歡讌恐後爭先足爲全國及山東人民信任王氏之鐵證然因王氏於經過接防之後出席演說於某團體偶露有「此次日人似有誠意」一語次日山東報紙卽大加非難斥王爲日人宣傳誠意且某報有言曰日人現在謂天有日月星辰地有江漢河海人有耳目手足吾人亦不之信嗣後非有日人行過之事實能爲吾全國人民認爲誠意者吾人不能信任正無用任何人士爲之宣傳云云可見中國痛惡日人之深業經全國同此心理不過因機會上之關係藉山東一隅之人民以代表而披露之耳然現在欲就山東人民以窺察全國之心理正有相對的可以挽回惡感山現象予日本以著手挽回之機會者吾人爲恢復兩國國民感情計用特將此現象描寫於下卽將此絕好機會介紹於日本與希望恢復兩國國民感情之日本好友一商榷之山東於民國八年間商學兩界憤於巴黎和會處分山東之不當組成一提倡國貨研究會名義上雖提倡國貨實際上乃排斥日貨該會自成立之日起至華會閉幕止中經艱險不可以縷指數對於本省長官曾推翻督軍省長鎭守使敎育廳長各一警察廳長二而該會自身乃自始至終曾未以官府壓迫之關係停頓或減少其排貨之進行惟至魯案解决以後其形勢上乃不作激烈之進取大有登高望遠選擇方向之槪據其主要份子面稱現正與彼素通聲氣省内外之同樣團體往復商酌後來之步調其多數意思將觀察日本最後之對我行爲定其會務進行之方針且間有提出「中日親善」四字加以研究者嗚呼此種現象謂非可以挽回中國國民對日惡感之現象乎今旣有千載難遇之機會凡我急欲恢復感情之人物深願日本朝野急起直追作中日親善第二步之引線不料事與願違於此二三日間山東社會方面因膠濟鐵路沿路開埠問題發現一激烈反對之電報大致係要求全國人民協力主張迨魯案結束後以自動的開埠等語嗚呼此種電報凡希望恢復感情之人物皆應與以重視關於開埠之事已敢斷定其急切不能辦到至於親善云云者更無提出研究之價値矣夫山東人民反對開埠之理由業經散見各報無待贅述然試問希望恢復感情之日本好友亦知其反對裏面扼要之點之所在乎統計膠濟路線不滿九百華里其間日本工商實業由佔領青島後以强力取得外在他國可云毫無關係乃我政府何至允許開埠竟至八處之多必係默默之中以何種交換一方政府少得便宜一方日本人滿足希望在明眼均不難看到雖然我日本好友乎亦知我中國現在國情對此重大問題有非我政府片面主張所能貫澈者乎茲正告於希望恢復感情之日本好友曰山東人民反對開埠之理由雖多其第一懷疑之要點卽在列强在華領事裁判權尙未撤廢彼領事裁判之設置不宜於對等的國家早爲世界所公認今多開一處商埠我國的無形中卽多犧牲一部分主權外國無形中卽多增長一部分勢力中外無形中卽多添一部分糾葛若省此一部吾人與外人卽少一接觸之地點亦卽減少幾許之不平此未可輕視也故我國民引爲奇恥大辱除一面督催政府改良司法以樹立實行收回之基礎外並時時刻刻希望東西列强慨然撤廢以完成我中國之主權者已經數年之久且此種國際人格之特制不容久存於現今之世界尤爲一般人士所公認者彼日本朝野不少高明特達之士何不發澈底覺悟以體貼華人心理而善應世界潮流作撤廢領事裁判權之首倡以饜飫中國人民之渴想如此不但膠濟沿路之開埠可以提出商量卽第二步之中日親善亦可以於此佈其種子矣高明如日本倘不知注意及此只就中國政府方面營謀開埠或類似開埠之事體吾人實不服其外交之冷峭與手腕之靈敏也總之中國國民對日之惡感以魯案纏爲集點排貨風潮瀰滿全國以魯案解决爲緩衝彼魯案善後結果優良或可挽回中國國民對日之惡感然萬不能認爲中國親善之造成欲醫三年之病必求七年之艾竊願希望恢復感情之日本好友三復斯言（五月十二日） 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[旅京津人請懲曹銳邊守靖]  
　　數日以來直省人民反對曹銳極爲激烈其近因固爲曹氏勾引奉張惹起戰禍其遠因實爲曹氏特勢且與邊守靖朋比爲奸曾於去年有向某國借欵以天津碼頭爲抵押並將直隷礦産奪歸省有以便賣與某國當時該省各團體因喪失利權均極反對而各礦商爲損失過鉅更爲憤激迭向農商部請求電止迄無效果該省各團體深恐曹氏再行就任則全省人民必無噍類於是文電分馳共起攻擊聞旅京天津同鄕會昨亦呈請將曹銳邊守靖拿交法庭訊辦並將其所積私囊悉數撥振全省被害商民茲錄原呈如下呈爲官鄕狼狽爲奸禍國殃民請伸法紀以懲貪官劣紳而償被害人民生命財産事查此次戰事發生固由張作霖之派兵入關其實皆由直隷之貪官劣紳以爲之倀其官紳之罪惡昭著人人聞而髮指者尤以直隷省長曹銳省議會議長邊守靖爲尤甚曹銳棄職潛逃並使曹鍈擅棄軍糧城馬廠各軍防重地以至揖盜入室殘殺無數軍民軍法刑章具在當然無可姑容而不知皆邊守靖爲之主謀故曹銳雖爲實行之人邊守靖實爲造意之犯今舉事實之昭彰者證明之一使順直省議會劃出三特别區議員不使與會查三特别區議員隷屬於順直省議會載在約法伊豈不知且邊守靖身爲省議會領袖何反力持此議第以特别區已入奉天勢力範圍爲樹立外援計不得不視國法如弁髦損己益人以出此助桀爲虐之計謂非懷賣省賣國之私意誰其信之曹銳之出關與邊守靖之南下曹銳以一省長官叩謁於張作霖轅門之下已屬可恥且對於奉軍入關不只毫無阻止且更加以請求相傳曹銳受交通系賄金二百萬邊守靖受交通系賄金八十萬人言嘖嘖諒非無因不然曹銳素無心疾何至喪心病狂若此尤奇者洛軍北來邊守靖隨即南遁當此全省人民慘罹兵刼之際邊守靖身爲省會議長何以毫無救濟之謀且預先阻止洛軍之北來臨時更爲倉皇之出走謂非曹銳通同作弊心虛膽怯借故潛逃誰其信之論曹銳邊守靖平日擅政苛歛枉法賣官種種罪狀固屬擢髮難數惟罪莫大於賣省法莫嚴於坑民曹銳邊守靖有賣省坑民之罪其他罪惡何暇列舉惟有懇請將曹銳邊守靖迅拿交法庭訊辦並將其所積貪囊全數發交直隷京兆各處振濟被害商民直隷幸甚中國幸甚 
[北京司法界之大罷工]  
　　北京司法界因積欠辛俸展放無期生活上不能支持司法部員司罷工於前自十一日起大理院總檢廳以及京師高等地方審檢四廳亦連續響應罷工其罷工手續約分兩種（一）司法總長挈銜率同大理院院長庭長總檢察廳檢察長首席檢察官高等地方審檢四廳長實行總辭職此項呈文已於十日遞入公府（二）各級推事檢察官書記官以及錄事承發吏等全體均告措資假此項呈文亦於同日遞入司法部計自十一日上午九時始北京司法界已完全停頓惟對於收發文件司法部已决定有收無發若係籌欵之文件則不在此例審檢廳方面聞除驗傷騐屍外其餘槪置不理十一日閣議席上曾將此事提出討論結果以内閣即須改組俟移交新閣解决又聞十一日早董康羅文幹汪羲芝曾進謁東海請將辭呈批准東海極力慰留謂新内閣成立對於司法經費當特别注重希勿遽辭董等得了一篇好話仍是絕無辦法故自十一日起部院廳館四處法官不待批准辭呈已聯合一氣全體請假 
[魯省匪患之猖獗（濟南通信）]  
　　山東自民國六年周濰之亂後新軍解散者悉流爲土匪而連年旱澇流離失所者衆老弱死溝壑强悍者則又流而爲匪加以膠澳界内權不我屬盜匪多視爲逋逃之藪而膠濟路沿線居民之食其賜者遂不堪問矣自直奉戰事發生軍隊關防要害地方不免空難土匪更乘機蠭起有此種種關係而山東遂成土匪世界茲將見聞所及日照歷城等縣匪患拉雜錄出以見一班（一）日照日照縣僻處海濱向爲盜匪出没之區連年以來備受其害警隊力薄不能勦撫軍隊遂有於聯三一營駐紥該縣亦以不夠分配土匪轉徙無定無從捉捕鄕民爲自衛起見多修築砲樓雇人防禦計刻下團縣約有百數十處幾成一砲樓世界然此不過一種無可奈何之防術竟究砲樓能否禦匪所雇團勇能否禦敵尙是一問題觀此次胡匪登岸所雇兵勇潛逃之情形仍恐是紙糊老虎耳就目下情勢揣測該縣防備之利器有三一爲兵而兵不可恃再爲警而警不可恃一爲砲樓而砲樓亦不可恃無怪乎三數胡匪即可橫行無忌使石臼所之兵警商民逃而匿跡也頃聞田督以此項匪徒係乘日本船到所特電青島日本守備司令由比氏請其切實答覆查現下由青島開赴石臼所之日本輪船名海州丸尙有中國輪船三隻爲豐昌晉昌永安此後匪患日亟青島一隅又時被某種嫌疑難免其不再從輪船上載匪赴照深望當局加意防範也（二）歷城歷城河北還鄕店莊民劉某家有負郭田七十餘畝爲一方富庶宵小垂涎已久本月四日夜間突來盜匪十餘人面塗黑炭各持木棍撞門而入劉某舉家聞風逃避所有衣服飾物席捲一空共計價値五百餘元現劉擬將刦去衣服開列清單請求縣署勘驗追緝（三）諸城諸城全體公民日前致田督鄭帮辦一電云前電請督軍增派砲隊奉覆未准匪氛日熾危險萬分比因陸軍奉令集中省城羣情惶駭恐有後命良以丙辰之變因陸軍撤防縣城淪陷地方糜爛隣境騷然現當膠澳將次交還匪徒益無忌憚鄙縣毘連青島尤非厚集兵力决難維持地方警陸團防窳敗單薄餉械俱絀保維桑梓斷不可恃萬懇仍留原駐陸軍常川防守並准調砲隊以助聲威否則軍隊一有調遣縣城萬難保全且慮牽動大局惹起交涉我督軍帮辦爲國爲民當必不忍出此也掬血呼籲伏候鈞奪諸城縣全體公民叩豓（四）邱縣邱縣城北三十里大省莊集鎭也與直隷威縣壤地銜接犬牙相錯年來恃有本省陸軍第四旅一團三營十二連之軍隊坐鎭其間雖各地匪燄甚熾該鎭獨安然無事詎月前奉直事起駐軍調遣邱縣知事挽留無效乃派警備第二分隊全部接防總計該隊僅二十二人服裝器械之敗劣足令人望而生嘆該隊到防之第三日黎明（五號）突有威境竄來股匪多名直撲警局殺死隊長馬少平及警兵十數人（内有醫生高某因治病留宿亦被殺害）餘皆棄械奔逃所有槍彈皆入匪手匪衆復分頭刦掠至日已傍午始飽載遠颺（五）無棣無棣知事謝掄元自到任以來不實心任事近來盜賊蠭起刦掠綁票之案時有所聞日前商家莊宋姓匪徒夤夜竄人被宋糾衆抓獲二人並手槍兩枝翌日解赴縣署詎謝略訊數語卽時將匪徒釋放痛斥宋某拂袖退堂而去宋某大哭立赴駐縣辦事處謁見營長陳子彬備述前事陳大怒即令營兵趕將匪徒抓回一訊而服（六）嶧縣嶧縣南境有匪首劉桂之竇工敦等數百人近將沂河東岸紀家集攻破計斃村民二十餘人焚燒房屋數百間架去少婦幼女及有資産者三十餘人團董宋營禮因與匪人有隙當紀家集攻破時宋爲匪徒所獲先駡之繼鞭之割耳剜目末用煤油浸濕衣服燃之以火宋痛不可忍大號一聲力竄百餘步而斃其餘被槍斃刀割及以火焚化者亦有二十餘人該縣自駐軍調防土匪蜂起焚掠村莊旬日之内已達七十餘處茲據調查所得該邑匪勢如下（一）梁金襄率匪七百餘名盤據四雲山一帶（一）王麟率匪四百餘名盤據石磯嶺一帶（一）劉殿祥率匪二百餘名盤據高家黎行一帶（一）范明新率匪五百餘名盤踞縣西南之秃嶺一帶其餘零星小股尤指不勝屈聞知事徐德潤已有掛印求去說又據軍界消息該縣陸軍第七旅奉令調省塡防後土匪勢益猖獗近悍匪孫美珠約同各小股千餘名搶掠縣城與軍隊鏖戰三晝夜未分勝負田督得信已令第七旅一團第十營於昨迅回該縣原防加意痛勦（七）長山長山距省較遙素無盜匪滋擾近因駐軍調遠内地空虛各處土非乘機聯合成桿到處搶掠聞該縣桿首一爲孫二青眼一爲闕襄金各率黨羽二百餘器械整齊到處騷擾居民多往縣城遷避（八）安邱安邱接壤之地爲濰河流域地勢起伏叢林密布即本地居民一旦誤入即不識歸路因是各生戒心故不敢越雷池一步該地匪徒於秋夏之交即以濰河流域之密林爲根據之所四出騷擾無稍顧忌然於軍隊駐防之區尙投鼠忌器防區之外任所欲爲該地防軍唯知閉關自守不敢出勦（九）即墨即墨縣知事頃有萬急電報拍致軍署報告所屬海陸匪徒日益猖獗警力單薄實難周顧本邑毘連青島防勦尤屬趕急懇速派軍旅下縣堵擊不知田督如何辦理也 
[鄂人之省憲潮]  
　　鄂省日來制憲聲浪高唱入雲憂時之士莫不各具毅力以敦促之昨有張振華褚匯宗胡際唐熊文略傅作霖張烈等百餘人特發起組織湖北省憲討論會並發出宣言書云共和國體主權在民此法律上之原理原則而亦世界各國所公認者也民國誕生纔十一齡耳祟於洪憲扼於復辟軍閥與政蠹二者尙多迷夢於專制式之統一思想其愚妄固不値識者一噱間有一知半解假託民意或越俎以代庖或閉戶以造車一若吾民喜怒可隨朝四暮三爲轉移者卒之民心不順禍亂隨之南北演分裂之慘閭閻有蕩析之憂强鄰且窺其國之多難而施其經濟侵略之計溯厥主因何一非國家根本大法未立有以致此也吾鄂當南北衝要受害尤烈數年來血肉橫飛災祲迭見老弱轉乎溝壑壯者散之四方者不知凡幾推原其故固由執政者爭權奪利營私舞弊之所致而吾鄂人志氣昏頽不知自救自衛之道亦一大原因也欲謀自救自衛則非吾鄂人打破勢治思想而進於法治塗徑萬難奏效法治維何不外制定憲法俾人民有所遵循而已省憲爲一省之根本大法地方自治所據以爲實行之具者也苟不制定省憲則雖日日言自治亦猶是痴人說夢有何利益之可言此同人所以亟亟欲省憲法之制定也省憲旣爲一省根本大法若非愼重將事前途之危險有不堪勝言者矣如省政府之組織也權限之劃分也稅法之釐定也民兵之召集也以及敎育實業交通水利慈善衛生諸大端靡不宜悉心研究期得盡善此同人組織省憲法討論會之所由來也况當歐戰以後自治潮流日甚一日雖有大智神勇莫能遏抑遠而愛爾蘭之自治近而滇黔湘粤之聯省自治要莫不有地方憲法以爲執行之凖據以吾鄂六十九縣地域之廣三千五百萬人民之衆而各處歷史風俗習慣互有異同苟不按諸實際制定一適宜之省憲則徒標自治之虛名而無自治之實效而所謂勢治者將益張其威燄厚其壓力陷吾鄂於萬刧不復之地矣惟是本會旣以省憲討論命名則爲法理研究而非政黨組織也明矣轉瞬討論所得供省憲會議之採擇庶自治可以實現勢治當然消滅而吾鄂人自救自衛之道亦即在是矣有志省憲者盍興乎來 
[北伐軍進攻江西之近訊]  
　　孫中山出發韶關及抵韶關各情已紀前報昨九日下午復得韶關電訊謂大元帥已决意進攻江西幷令各軍隊限期十五日内完全收復江西李部長已率所部進向贛州出發傳喧多時之北伐事將由此而實現矣另一消息孫六號出發韶關後立下命令遣李部長烈鈞督率全部由南雄進軍直抵贛邊相機進取右翼總指揮許軍長崇智督率全部由韶關出發直逾庾嶺與李部爲犄角之勢左翼總指揮黄司令大偉由仁化進兵攻湘分三路大舉又聞滇贛軍總司令自抵韶後决取急進主義業將各軍隊分配妥當以彭程萬所部爲爲前鋒聞七日侵晨李部長親率滇贛軍約八千餘人取道南雄前進午後二時抵大庾嶺與駐防該處之北軍接觸滇贛軍將飛機兩架凌空助戰大爲勝利是日大庾嶺已爲彭程萬所部佔領惟此消息尙未得官電徴實又據韶關函稱北伐各大軍曾令集中韶關南雄聽候動令現第二軍許軍長已經擔任左翼預備向某方前進因特令第四獨立旅長關國雄迅速率領所部赴韶集合以便共同動作聞關奉令後巳於二號由桂林開發所有桂林剿匪事宜由劉震寰師長派隊臨時續辦刻關巳師次梧州决擬由河口繞道赴清遠開赴韶州幷不來省韶關飛機總站部已於昨六日派遣第一飛機隊由韶州下方某站飛至南雄一帶實行偵察關於粤邊要塞皆已偵察一遍但飛至梅嶺即止幷不飛渡過嶺因該處係屬贛軍防線恐發生危險所致當機聲軋軋之際沿途鄕民以目未經見無不詫爲奇觀紛在山嶺燃放爆竹表示歡迎 
　　前日因孫北伐改道李福林司令曾奉令將福軍調回省垣現孫已赴韶督師各軍紛紛開赴前方故昨日李司令又飭所部分隊出發盡數赴韶聽候驅策李司令及李參軍朗如日間亦將親赴前方連日北伐各軍已開抵贛邊餘均陸續出發第一師長梁鴻楷熱心北伐效力疆塲前日將各項軍備佈置完妥該軍大部分先已開拔其餘小部亦在籌備出發中先遣第一團之謝毅統兵赴韶俟一二日後梁師長即率全師集中韶關聽候出發北伐昨謝團長已率第一團搭黄沙粤漢火車赴韶在此北伐軍紛紛開赴前敵之時輸運夫役極形缺乏大本營昨特電粤國民黨支部代招夫役數千名送韶備用支部接電後即與各工團接洽各工團極爲贊同轉達各工人昨巳有數工會工人極願爲國效力受僱前往一二日内額數滿足略爲編列即分日車送大本營兵站部充輸送隊聞此項夫役待遇頗優至駐防潯州之粤軍第三師久欲全數凱旋惟因大皇江及石嘴一帶仍有潰兵土匪互相勾結千百成羣分途滋擾故爲保境安民起見迫得暫留剿辦月來漸告肅清又迭接魏師長電促回粤是以該師全部官兵即向平南步行竟日始轉乘民船數十艘順流而下昨到梧州者除各官長外有第五旅及砲兵營等餘亦陸續泊岸大約三兩日内即可會師返省 
[紀粤工人二次包圍法院]  
　　廣州消息洋服工人圍聚公安局已見各報八日各工會會員往公安局要求釋放逞兇傷人之鄧貢高柳平者愈聚愈多所有維新路南朝街一帶大小旗幟觸目皆是公安局已爲之包圍吳局長以鬭毆傷人自有法律解决斷難違法擅釋遂派游擊隊多名將鄧高二人由後門沿惠愛中路解往法庭以俟法律裁判時工人猶未知之鄧高抵法庭後由檢察官依法判令繳保證金五百元幷具殷實店章二個暫行交保隨傳隨到洋服工會業已遵辦將二人保出其他各工會在公安局門前候至入夜仍未見二人釋出異常鼓噪該局卽說明已將案轉送法庭如何辦法可向法庭探詢工人大譁由機器會員領隊擁入公安局欲與局員爲難游擊隊立放空槍二三十響阻止工人進内時約七點二十分鐘惠愛路清風橋一帶商店陡聞槍聲相率閉門停止夜市行人亦慌忙逃遁各工人以本案旣解送法庭遂又率隊前往倉邊街圍聚法院始知鄧高二人已繳欵釋出當即要求法官將保證金五百元幷店章兩個給還工人取消原案時惠愛東路由城隍廟至番禺署排列工黨約八九千人聲勢浩大法庭因時已深夜廳長已返公館答以明日上午十鐘舉代表到院當有切實答復工人不得要領復率隊赴省署請願令廳照辦惟時伍省長早經就寢未獲接見號房亦答以明日到來當爲傳達時已深夜一點餘鐘各工人見無辦法遂各自散去九日上午又齊集於仙鄰巷總工會商議再往要求務達收回保證金與保店圖章取消原案之目的否則决不罷休如請願要求均無效果則惟有實行總罷工云云此案若何解决頗爲一般人所注意也另一消息八日晚八時許洋服工人圍困公安局異常激昻必要將被捕兩人釋放公安局則必須蓋章擔保致一時聲勢洶洶該局守衛恐釀事端乃發空槍十餘響示威時第一公園正在紅男綠女游興方濃之時倐聞槍聲互相驚愕一時狼奔豕突秩序大亂而工人則至夜深十時後始各逐漸散去 
[川人籌辦四川大學]  
　　川省敎育經費向極艱困中小學校大半縣欵尙可敷衍省立專門貧乏已極雖經劉省長允月撥二萬又因政潮影響現已無着乃不料於軍務倥傯學欵支絀之際兼省長劉湘忽有創辦四川大學電聘駱成驤籌備之事駱已覆電慨允亦近來川事中之有紀載價値者也茲將雙方來往電文錄下「劉兼省長電」成都江瀆廟街駱公驌先生鑒川省籌辦大學早經列有預算祗以邇來軍事擾攘未克實行現在大局初平敎育經費獨立業經明令公布此次大學亟應　積極籌備進行夙審台端資深望重對於川省創辦大學之舉早具碩畫宏規特此電請台端籌備四川大學事宜計蒙鑒察鄙忱惠肯擔任除電政務廳幷恭代勸駕外臨電欽遲卽祈察照「駱公驌復電」省署向廳長轉重慶劉省長鑒前接巧電囑以籌辦大學並由先橋廳長代達尊意川人之望辦大學久矣成驤屢與紳耆聯名呈請雖經省議會議决預算年須四十萬元軍事迭興無從舉辦高校旣經部停畢業二十班思入本科五十餘校中學畢業思入預科出省留學財力不足坐棄前功至爲可惜東西列强大學如林未有强國而不先興學者也鈞座注重大學非徒學生之幸實爲國本之圖贊襄盛舉義不敢辭興學之要不外招生延師廣地籌欵川省學生足入本科預科者多不勝收試騐擇尤不憂不足川省留學中外畢業回省者足供敎員十之六七惟各主要科學須延外師不過十之三四高校舊屋足供預科之用舊地建築足爲文法各科之用惟旁邊官地民國元年劃歸軍界因地稍低下舊作蔬團不宜建築若能别以官産撥換於農工兩科尙可通用惟經費一項雖預算有案未見實行尊電以敎育經費業經獨立欵齊卽當開辦所有廣地建屋延師招生購置圖書儀器等事均有一定期間非可咄嗟興辦務祈早日滙省以便及時籌措幷請將經費原委詳爲示知成驤不學而好興學自戊戍創辦北京大學卽參末議壬寅籌畫四川高校中復往來晋桂皆司學務乙卯在京當道以將辦大學約歸成都事變人易私願末伸今鈞座以高識毅力提倡於上遠紹廬江近方南皮經費有定規畫自易成驤雖衰朽尙可效鉛刀一割也 
[南京快信]  
　　軍署消息某方電稱奉直軍於眞（十一）日在古冶開火直軍又得勝利 
　　豫事未定連日仍有戰報到寗惟軍署未將宣布隴海路尙未通 
　　張宗昌勾結土匪數千在贛榆縣境樹自治軍旗幟起事海州白鎭守使連來兩電告急 
　　齊督派楊立言馬孟驤赴保洛接洽善後 
　　灌雲縣知事李作電省云城東離縣十餘里葛莊地方昨突來持械土匪八十餘名當派警備隊一連馳往撲剿該匪膽敢抗戰擊傷排長警兵各一名旋經淮北緝私統領蘇得勝率隊助攻該匪不敵乃往北敗竄計斃匪七名已梟首各城門示衆事後白鎭守使親率馬步軍三百餘名來浦現擬聯絡地方保衛團協同撲剿以清匪孽 
　　日領昨函温交涉員稱上海朝鮮人吳成侖逃脫與東南大學學生朴某有關請將朴解交訊辦茲經温交涉員查明該校並無朝鮮學生朴某其人已據以函復日領查照矣 
　　王警處長以寗垣各種奬券充斥貽害地方匪淺特陳禁止蘇銷售意見並具理由辦法呈請齊王兩長核示施行 
　　江都縣知事王聞長奉令調省遺缺改委江慕洵署理昨該縣士紳以王知事在任年餘勷政愛民公電兩長留王 
　　省署續委許振鵬赴太倉嘉定帥譽赴淮陰泗陽唐　勳赴江都儀徴查禁烟苗 
地方通信 
[蘇州]  
　　兩校聯合運動會省立第一師範學校與中華體育學校十四日下午在公共體育塲開聯合運動會會塲佈置一如工業學校惟師範學校之紫陽鄕商店移至會塲營業秩序由吳縣童子軍第三第六第十四等團維持運動方法槪用選手廢除團體成績甚佳殆演畢散會已紅日西沉矣 
　　推定平糶董事吳縣公署前准省議員宋銘勳錢鼎函請開辦平糶當經召集地方士紳開會公决由倉董籌備已誌前報茲悉業經豐備倉董事汪朝模吳曾濤推定各路辦糶董事計東路汪董等自任南路蔣炳章潘盛年顧則范西路吳蔭培北路尤志達尤志進閶胥盤路顧賢麟昨已呈報到縣由縣分别照會並刋發布告以安人心 
[金山]  
　　高議員商榷畝捐函（一）江蘇王省長鑒奉到鈞函知敝縣畝捐事省長巳准縣委會祥按照原案减半徴收等因惟議員先有請問者方今民國果共和政體乎抑專制政體乎果爲民治乎抑官治乎三數人非法所定之案果可以稱爲原案乎三分五釐之徴收果爲輿論所許乎竊念加賦於民之舉雖在前清專制時代尙且愼之又愼不圖民國之世乃竟可由一二人巧立名目妄請加徴而官廳亦可隨意核准甚至經千百人民之呼籲而不之顧省長以愛民守法著稱不知果何惡於我金山之民而不肯一加體恤乎應請即交省會依法平議應徴應撤悉付公决總之此事若出於官廳之專斷無論如何萬難承認合先聲明伏希鑒察敬請鈞安金山國會議員高旭叩（二）江蘇王省長鑒拜誦鈞覆是省長固明知加賦之舉不當由官廳專斷則金山擬徴畝捐實爲全邑人民所否認自去歲以來迭次呼號聲嘶力竭省長乃不此之察而偏徇不肖縣委會詳之說則又何耶鈞函云此項畝捐前由縣敎育機關議定是省長又明知非經正式之行政會議而出於非法矣旣係非法本何所謂定案何所謂折减旭忝爲人民代表實不願我省長受違法專斷之名用敢迫切續陳請卽將此項民意 
 
 

Page 11

 
 
否决之畝捐毅然撤銷然後飭縣召集全縣正式之行政會議議定以全敎育而重法權庶幾有當夫君子之過如日月之食省長亦何必迴護貪官惡霸之謀甘爲人民之公敵哉辱承見愛敢布愚衷金山國會議員高旭叩 
[松江]  
　　兩高小籌備運動縣立一二兩高小敎職員於十四日午後假公共體育塲開兩校聯合運動籌備會聞兩校會商之結果决以木月二十九日爲開會期並决兩校雖具聯合之形式但不爲校與校之比賽而由各該校級與級自行比賽免生衝突而傷兩校之感情故各式奬品兩校亦各自爲政不取同一之步調 
　　宣講團通俗演講松江巡迴演講團邀請上海少年宣講團員於十四日午後假座嶽廟泰山殿對面戲臺舉行通俗演講各團員先演魔術次改化裝演講頗能吸引觀者 
　　迎賽神會之狂熱松地近來迎神之習不特悉復前清舊觀且有數種像爲前清所向不迎賽者現亦時見舁像出巡本月十四日新增保嬰閣痘神會其儀仗之多騶從之盛爲歷來所未有神輿之後且有所謂三騎頭者當街馳騁極爲危險是日内有一騎馳至吊橋下人馬俱倒馬夫阿和上前推挽被壓馬下受傷極重聞不日尙有財神會出現籌備者均屬體面商人較此更有可觀云 
　　附近蠶汛紀聞自松江以西沿滬杭路以迄楓涇嘉善等處素以養蠶著稱聞本年各該處蠶種之孵化或蠶者僅得十分之三欲思補買蠶子而又無處購買因之蠶數大減桑價亦因而大跌現時每擔桑葉跌至一元二三角尙屬無人顧問云 
　　四高課外作業縣立第四高小近爲提倡公共衛生起見特組織一捕蠅隊分全校學生爲若干組每組各置一組長無論個人團體其成績最優良者酌給奬勵故學生對於此舉均頗踴躍二日之間已捕得蒼蠅三萬餘頭云又該校全體學生於前日由敎師率領旅行佘山諸生均衣校服步伐整全精神充足沿路觀者甚多該校初級童子軍於旅行佘山後一日行宣誓禮先期柬請各界前往參觀禮畢復表演功課是日到者數百人行政方面亦派倪伯英爲代表云 
　　泗涇公共體育場將開幕泗涇鎭年來提倡體育甚力前年曾就鎭北購地一方闢爲體育塲現已布置完備預定下月初旬行開幕禮聞主其事者爲張品純李文來蕭冠人姜頌葵諸君云 
[嘉定]  
　　義務小學運動會南翊義務小學於十三日上午十時行商業部校舍落成典禮來賓有劉縣長章所長縣敎育會會長潘文安學董李樹勳學務委員湯兆圭等三十餘人開會後校長報告畢各來賓相繼演說至十二時散會下午一時起即在該校運動塲開春季運動會男女來賓約到三千餘人會場秩序由童子軍維持運動順序共計三十四即其中團體運動以高一之拍掌操高二之短捧操女生之行進爲最有精彩選手中得分最多者爲高等三年級生金德夔除得校中例奬外並由李學董加奬銀盾一具以資鼓勵並請西醫劉開一爲臨時紅十字會會長帶領童子軍爲救護員會塲布置適宜秩序甚佳　散會時給奬已夕陽西下矣 
　　企雲學校運動會南門私立企雲學校係滬商朱吟江君捐資創辦成立已有六年成績頗著本月十四日該校舉行運動會下午一時半起開會來賓甚多表演各節精神活潑而以女生之愛爾蘭土風舞童子軍之化裝競爭徒手騎隊擊球幼童團之音樂一二年級之雞鬥尤爲特色觀者咸贊歎不止童子軍烹飪點心分饗來賓競技運動以四年級生王維新成績最優由校中給以優勝銀牌閉會已五時餘矣 
[無錫]  
　　敎育行政會議無錫縣公署十四日下午二時在縣署聞喜堂開敎育行政會議勸學所長第三科長縣視學各鄕學董學委各高學校長縣圖書館通俗敎育館公共體育場長女子師範校長等共三十六人絡續到會已逾法數當即振鈴開會由議長趙汝梅知事爲主席浦君彦爲紀錄新聞記者蔣仲良石清麟等在場旁聽茲將議長提出之議案錄下（一）義務敎育籌措經費案討論結果仿照巳辦義務敎育地方帶徴畝捐每畝加徴二分充作經費衆贊成通過容後再召集地方各團體會議實行（二）縣敎育費應占地方費之成數案因九十年度地方原有敎育經費附稅共計十一萬八千餘元縣敎育費得其三市鄕得其七惟年來生活程度日高市鄕費不敷開支恐十一年度預算會議市鄕出而爭占成數故特將此問題討論經市鄕學董之諒解仍照九十年度辦理衆無異議即通過（三）縣立女子蠶業講習所續辦問題案經衆討論僉以辦理不善當暫停辦由趙議長付表决衆起立贊成卽通過末由新安鄕董事倪翔青發表意見謂現時停辦待後由該蠶所與勸學所從長磋商遷移他處繼續接辦衆贊成時已五時半即宣告散會 
[常州]  
　　商會會同警察查印花武進縣商會會長于定一因縣署函知檢查印花特於前日函覆縣署云逕啓者准貴公署公函轉奉江縣財政廳印花稅處訓令内開現届十一年五月檢查印花之期應卽知照警察官廳認眞實行等因除咨縣警察所實行檢查外商會通知各商號如有應貼印花之契約簿據等件仍須一律遵章貼用等語到會准此查敝會入會各商號貼用印花係認定躉購歷屆舉行檢查均由敝會派員會同辦理准函前由除隨時通告各商號外相應函覆即祈貴公署查照咨行縣警察所於定期檢查以前先行函知敝會以便會同檢查至紉公誼云云 
　　勸學徐所長辭職武進勸學所長徐化吾近因辦事諸多掣肘義務敎育籌欵又有人反對日前向縣署呈請辭職業經縣署勸勉留茲聞徐君因本邑學欵收入有限而預算增加籌欵又多阻撓義務敎育經費籌墊已鉅若再續墊以後更難清理又向縣署提出辭呈矣 
[鎭江]  
　　擬再添設平糶局平糶局關辦以來城内外已設兩處所售之米每升較米店便宜二三十文一般貧民紛紛往購自早至晚應接不暇現聞經辦各紳董擬於城外再添兩處一面派人四出購米以資接濟 
　　桐油漲價天時漸熱桐油一項正當銷令江南北内地各帮需要異常活動嗣因時局不靖來源稀少幾有無貨應市之槪以致價格步步見漲頭牌正洪昨日開盤已高至十五兩八錢 
[揚州]  
　　邵伯米風潮平息邵伯鎭貧民因感米價騰貴要求平價出售脅迫各商閉市已誌前報茲悉此事業經該鎭商會會同縣委王有才警官姚小齋等妥議辦法趕辦平糶推由士紳丁文瑩等主持其事除將儲存糶捐一千餘元提出動用外不敷之處由該鎭鹽店典商及其他各業擔任已派員往鎭江購米訂期十六日開辦故此項風潮已得和平解决矣 
　　兩校長赴省索欵省立第五師範省欵發至三月八中則僅發至二月半以致各校經濟恐慌迫不得已由各該校長任誠李荃等聯袂赴省坐索矣 
　　長警交涉警餉江都舊知事行將卸任新知事亦履新在卽各警察分駐所長警以四月份餉糈未經警所會計陳養吾發放爰於十四日公司集議向陳交涉 
　　十二圩籌辦平糶十二圩米價飛漲上白米價銀十二元五角洋價每元可換銅元一百七十枚一班貧民不免鋌而走險搶米之事時有所聞各米店不敢開門各商店亦遭擾近又天久不雨四鄕殷戶類多居奇致有有錢無米之慨茲有鹽商運董葉蔭甫浦董吳君等到揚與塲運兩商協商籌洋一萬元派人赴外埠採購中米來圩假鹽塲小公所爲平糶地點約陰曆四月二十外可以開辦 
[清江]  
　　陳訴履勘不公高郵人高逢辰與王鼎鼒因經界涉訟一案經第一高等審判分廳委推事費某前往履勘現高以該推事所作勘丈筆錄與當時履勘情形顯有出入除向分廳呈明請求覆勘外並擬分别呈訴蘇州高等審判廳北京大理院司法部等請予秉公核辦 
[南京]  
　　八大學聯合運動會紀事本屆東方八大學聯合運動會在寗開幕會場在金陵大學前日下午二時開幕來賓頗多運動員均各精神奮發茲將各節得分及校名錄下百碼一金陵二金陵三滬江四約翰計十一杪八百八十碼一復旦二東吳三滬江四約翰計二分十二杪擲鐵球一南洋二復旦三東吳四約翰計三十八呎又五分之三跳高一復旦二南洋三約翰二百二十碼一南洋二滬江三約翰四南洋計二十五杪五分之四百碼高欄一東吳二約翰三東吳四東吳計十七杪五分之三四百四十碼一滬江二復旦三南洋四東南計五十四杪二百二十碼低欄一東吳二約翰三復旦四滬江擲鐵餅一復旦二南洋三南洋四復旦計九十八呎四分之三跳高一復旦二南洋三約翰四復旦計五呎四時一英里賽跑一東吳二約翰三東吳四復旦計五分二十杪五分之 
[徐州]  
　　義振會放振江蘇水災義振會現定明（十四）日在銅山城内二府街水利局施放車付鄕振欵規定每一大口二千文小口一千文每千改放紅糧十二斤餘想一般災民或可藉此稍延殘喘矣聞銅山振務處於大彭市災民刻將調查完竣約陰曆四月二十前後或可從事施放云 
　　商會大興土木銅山縣商會因大門不甚莊嚴有失觀瞻且因面北出入不便刻已將原有大門拆卸改向面東惟東部係屬荷花池必須將此池塡平方可出入然預計所費頗爲不資聞該會預定本擬將縣署歸還各商號去歲息借之冬漕暫時挪用現被各商號聞悉以本縣水災奇重而該會原有大門又極適用不宜以有用之欵耗於無用遂卽索去惟商會現將大門拆卸又不能不從事進行故仍積極工作云 
[湖州]  
　　救濟民食辦法吳興米價現已售至十一元零貧苦小民終日營營難圖一飽言之可憫沈省長特籌巨欵分向本省温台省外上海國外西貢等處採購米石裝運來湖以濟民食並嚴禁省内各産米區域阻止流通轉致紛擾或有特别情形必須酌量限制者亦只能依照民國九年六月省署一二六二號訓令辦理如裝運在三十石以上者報明該管縣署呈由道尹核轉發給護照然後運輸出口不得藉口米少阻止流通免致米價愈貴人心愈恐至米商販運漏海仍應從嚴查禁業已令縣佈告周知 
　　呈請嚴禁繭販舊湖屬各縣開設繭行地方各屆繭市期間有種就地小販私向鄕客專收次貨抬高價格投行强賣若不遂其所欲即行藉端滋事各繭行暗受虧耗爲數不資湖屬繭業公所以本届新繭行將上市深恐恐仍有此種私販到行掗賣殊於繭行營業有碍爰時分呈各縣公署請予給示嚴禁如有此項私販准各繭行隨時扭送請辦以安商業 
雜評一 
[財政上之孟祿主義（默）]  
　　中國財政之大病在上自公府下至各機關無不踞國家之財産爲私有馴至紊亂黑暗而不可究詰故今日挽救之法第一步曰公開而公開之第一步則在公府當局開放其財政上之孟祿主義 
　　崇文門稅在清爲皇室費民國不當再沿其例烟酒署爲國家稅收之所繫尤不當踞爲私有倘公府當局不能以身作則開放此二者爲公開倡則安能望他人之眞心公開乎且吾爲公府策之在今日輿論趨勢中環境逼迫中即大於此二者之地位亦當表示其無戀而不捨之意若此二者尙戀而不捨則適令人窺見其大於是之必不肯犧牲也其實公府當局苟能稍察大勢必不再有所戀大於是之地位尙當以人心嚮背爲去留勢不可爲卽欲保守其孟祿主義而不得况乎其附屬於地之小焉者乎戀而不捨愚矣 
 
 

Page 12

 
 
   
 
 

Page 13

 
 
本埠新聞 
[省議會否决帶徴畝捐案]  
　　江蘇省議會咨省長文云爲咨請事本月十日准貴公署交議十一年度省地方預算不敷擬帶徴忙漕蘆屯場灶各田地每畝特捐銀元二分五釐以資支配一案本會於本月十一日提出會議經行政委員出席說明本會僉謂帶徴特捐二分五釐一案上年臨時會中曾經貴公署交議經本會否决貴公署咨交復議又經本會仍執前議咨由貴公署查照公布在案查咨明仍執前議文内聲明蘇省田賦之重甲於全國現正從事削减何能於水深火熱之餘爲揚湯止沸之計等語現在田賦之重一仍曩昔而加之以去秋之鉅災謂民力不能勝之於上年者轉可以勝之於今日斷斷乎無此理由討論結果多數否决相應咨請查照公布此咨 
[省敎育會移設江寗之提議]  
　　省議員王綱等提議應將上海省敎育會移設江寗以利江北敎育之進行緊急動議案云查上海省敎育會設立於前清光緒三十一年其時中國新敎育方露萌芽上海又爲新學聚集之區爰創學會以爲研究敎育之塲所中華民國成立遂因之改爲省敎育會建造房屋安土重遷迭經議會提議江北各縣敎育會請願移設江寗誠以敎育之發展與否恒以研究敎育家之多寡爲轉移省敎育會爲全省研究敎育最高機關僻處滬濱江北人士困於旅費川資之鉅每遇開會輒難成行所以屢次省敎育會開會淮徐海各屬到者極少旣乏研究何能發展而吾蘇之敎育遂有江南發達江北閉塞之象且查敎育會定章省敎育會當然設立於省城俾得與行政機關直接接洽共謀進步例如省農會水利協會等均設於江寧是也再以地理上關係論之江寗實爲江蘇之中心點各縣會員來會討論極爲便利何必形格勢禁僻處一隅以致江蘇敎育不能得平均進步爲此將遷移省敎育會各種理由提交大會是否敬候公决 
[省戶籍條例之近訊]  
　　戶籍不清不但消極的匪盜無從清查即欲舉辦積極的敎育衞生等亦無所措手此各國所以有戶籍法也日前蘇省公署特擬訂本省戶籍條例草案二十八條咨請省議會議决查草案大致爲設戶籍員管理戶籍及身分登記各事宜管轄區域每縣不得過十區每區一員凡住戶在區域内繼續住居二年以上者爲本籍不滿二年或雖滿二年在他處另有住藉不願入籍者爲客籍此項戶籍簿每半年投縣一次由縣抽查等等所擬尙屬詳明聞省議員中對於此案頗願予以贊助定爲省單行條例以爲清查戶籍而保地方治安之用不知一般社會對之究抱如何感想也 
[南滙反對省議員兼職之公函]  
　　南匯西聯鄕小學校長聯合會小學敎員聯合會第六區敎育會等對於省議員兼職問題昨致南京省議會張葆培等二十七議員函云五月十三日申報載有貴議員因反對内務部解釋省議員不得兼任市鄕董問題致王省長一函讀之殊深疑異查法治原理立法行政完全獨立絲毫不能混雜以立法之省議員兼行政之市鄕董是否合法粗明法理者類能知之貴議員等爲人保鑣諸多曲解不値一笑所最可惜者以全省屬望之正誼議員朱紹文張福增等而亦附列尊名於此竊爲貴會歎且爲江蘇悲焉 
[各鐵路交通之滬聞]  
　　▲京漢路完全通車▲京奉路開至唐山▲開徐路軌道被毁 
　　京漢路線之奉豫二軍已被直軍擊退全部肅清敗軍已向歸德方面而去路局派工日夜工作將軌道完全修妥昨日（十五日）起由漢口直達北京之客貨車一律照常行駛滬寧滬杭三路局昨接京漢局來電後已通電致各大站照常出售京漢路各大站之聯票矣 
　　京奉路綫之奉軍已退至灤州由京至唐山之間皆在直軍之手故客車由唐山至京津車站照常售票滬寗路之聯票昨（十五日）晚起已出售至唐山車站矣 
　　隴海路由開封至徐州之間各列車尙未能行駛因被敗退之豫軍陸續退至歸德將開徐間軌道拆毁之故現正由馮軍將敗軍擊散交通可望早日完竣云 
[國民裁兵會之公電]  
　　▲希望各界共策進行 
　　國聞通信社云本埠商敎聯合會辦事處昨接北京國民裁兵會來電請全國各地同時組織裁兵大會鼓吹弭兵原電云（銜略）頃由北京各法團發起國民裁兵大會望同時進行分向各地方提倡務使人人奮起擬以京滬漢廣爲集中點乞派代表共策進行北京國民裁兵大會寒 
[江經沅等解决國是之意見]  
　　聯合通信社云全國商敎聯合會駐滬辦事處及八團體國是代表江經沅陳曾亮陳鄂同等自京發來快郵代電上海全國商敎聯合會事務所並轉中華民國八團體國是會議籌備會鑒近畿戰事奉方軍隊潰退可望即日消弭以武力號召者即以武力失敗天心人事之應於此益徴驗現暫時善後收拾責任一隅而永久和平進行宜籌全局所幸直方首領素主和平統一而以國家主權還諸人民尤爲吳子玉將軍所首倡此次爭端旣息一切禍國挑撥之政團及弄兵恣睢之軍閥携手同盡政治正可力圖澄清法律不難重尋軌道在吾民平日旣肯忍痛犧牲此時應有索償代價卽戰勝者欲將不得已用兵之恉求白於天下亦必以衆意爲歸茲閱報載有子玉將軍請免三巡閱使及劃清察綏熱三特别區之說年來地盤主義盛行南北幾同一轍裁兵難成事實戰禍職此階梯將軍信人旣出此言自必踐諾福音所至百世拜嘉因念吾會爲各省區法定團體所集合又以解决國是爲主旨亟應趁此時機全促開會代表全國民之意思將法律事實各切要問題編爲法案徴諸輿論如協公意即可實行並聯帶通告南方請其一致容納竊謂南北之分本屬一二人私見吾民相與猶昔詎有深仇爲料雙方當局諒亦樂得及時破除界限藉民意爲轉圜其公允强固程度較諸召集所謂統一會議和平會議者尤高萬倍經沅等近因道茀留滯京津目擊此次戰爭事情形最詳而痛心最甚語云禍福無門惟人自召茲役以後前途之爲禍爲福猶未可知惟旣有愛重民意之實力軍人爲吾先驅吾民何可不合羣策以供後盾天命難諶自求多福又在吾同人之作貴見幾責勿旁引也束裝待發先布區區維祈公鑒 
[馬息深王文典之修改稅則談]  
　　中華全國商會聯合會代表馬炎文王文典兩君近有修改海關進口稅則意見書一件送稅則委員會文云（一）標凖年度物價低而稅則高則病商物價高而稅則低則病國欲求賦稅之公平不可不求物價之切實此一定不易之理我國關稅制度自訂入通商條約鑄成大錯以來清道咸兩次稅則以若干年度物價爲標準已不可攷清光緒二十八年之稅則係以光緒二十三年至二十五年之平均價爲標凖民國八年之稅則係以民元至民五之平均價爲標凖皆採取極長之時期追溯已往之物價爲修改稅則之標凖其不公平不切實殆無有甚於此者也此次修改稅則我國提案以民國十年十月至民國十一年三月最近六個月之物價爲年度標凖深合賦稅公平之原理我商民亦一致主張聞各國委員已於第二次大會議决通過應定爲將來修改稅則之先例（二）稅則標凖前三次修改稅則均以海關估價册之價格定從量稅之標凖因關係册價格較市價爲低故各國委員均主張以關册價格定稅則之標凖也我國雖明知於關稅收入有損而旣無貨價切實調查亦只有承認以關價爲標凖之一法今幸財政部特設駐滬貨價調查處已有民九民十兩年上海進口貨價之報告詳細確實可以爲此次修改稅則之標凖自應以上海躉批市價每一百十二兩除去關稅運費等項十二兩爲修改稅則切實値百抽五之標凖免除關價畸重畸輕之弊著爲定例永遠以按照市價爲修改稅則之標凖以符賦稅公平之原則此則我商民一致主張希望貴委員會之俯賜採納者也馬君昨訪委員會周副主任詳述商民願望照市價定稅則並陳述海關華洋扦手等於釐金種種舞弊與釐卡同非嚴加整頓不可希望從速召集特别關稅委員會提議一切云云 
[魚販罷市三誌]  
　　▲但看今日寗波同鄕之調停 
　　本埠各河魚行對於魚販交易每洋作錢一千五百文各魚販因暗耗甚巨難以支持商請各魚行主按照市價核算該行等以客人販魚來申投行銷售行中付其洋銀亦作一千五百文故不允增加洋價各魚販當卽開會集議停止交易以作抵制之計至昨日尙無解决之法法租界各菜攤仍如前日有少數私行售賣鮮魚者一被查見當衆着卽照本出售設攤者不敢與較故無擾害情事聞各魚販於昨日公舉熟悉漁業情形之醃貨行主婁姓及陳姓等約同各魚行主至城内漁業公所雙方集議以便解决法正領事德君法總巡費君聞悉之下傳各行中人至領事署詢問一切各行中人將以上情節逐一禀陳畢德君諭曰洋價交涉自應從速解决外如恃衆强迫菜攤賤價出售及乘隙攫物情事准由各該行或各攤卽就近報告捕房以便維持治安至昨日各小菜塲均無河魚出售而黄魚銷路遂佳價亦較前稍昻肩擔黄魚沿途呼賣者自晨至午所在皆有惟各酒業館以及飯店因河魚缺乏營業上已小受影響而早經購進各樣鮮魚者昨晨分赴本城虹橋街凝河路以及西門外小菜塲等處設攤求售嗣爲同業中人查見以其破壞罷市規則羣與爲難逼令將魚抛棄各魚販不服大起衝突互相爭毆巡警瞥見以事關大衆並不干涉惟有勸散而已 
　　國聞通信社云前日魚販同人假座寗波同鄕會開會結果由公舉之南京路菜市街小東門八仙橋虹口愛文義路愛而近路褚家木橋鐵馬路等小菜塲魚販代表四十人負責簽押具公函於寗波同鄕會内述此事之前因後果及洋價漲高與小本營業之關係等甚詳請同鄕父老出而調解俾早日了結以維生計該同鄕會方面卽於今日請介順魚行經理婁其樑君先向鮮魚業同行作一度磋商聞魚行方面亦多諒解决定於今日（十六日）下午一時召集魚販代表四十人鮮魚各行東家經理並同鄕會代表婁其樑陳良玉二君假座寗波同鄕會堂開誠布公互相討論料此次會議以後罷市風潮當可告一段落也 
[木器工人昨已上工]  
　　▲候公所函請行主酌加工資 
　　本埠製造洋式木器之各工匠因生活程度日高要求洋商各行主增加工資未得滿意全體罷工巳誌前報茲悉洋式木同業因未設有公所向係附屬於滬寗紹水木公所管轄現洋式木工公舉代表毛阿湘等要求水木公所代爲商請加價前日午後二點時該公所董事張效良邀集各做手齊至公所開會商議以各做手之原定工資每工七角五分現據要求增加每工二角五分（合成一元）所稱各物昻貴不敷度日亦屬實情惟行主方面係洋商者居多一時斷難解决在做手方面停工多日損失已巨再不工作亦非善策務望各做手於明日（卽昨日十五日）照常上工所有加價一層准由公所分函各洋商行主請爲酌予增加以一個月爲限再由公所屆時通告俾免雙方損失當時各做手全體贊成而散因此各做手均於昨日一律開工云 
[通惠工商學校發現時疫]  
　　▲猩紅熱喉症 
　　本埠中法國立通惠工商學校前數日有一學生患猩紅症歷二三日不救昨晚又有一學生並該校校長張君之女公子亦同時發現該症現均在醫院診治生死未卜該校學生爲保障生命起見故於昨日午後召集全體大會要求校長提前放暑假但校長以現距假期尙有七星期且該症或即可望其滅跡故放假與否尙在未定惟聞已於本週停課云 
　　又一消息云本埠中法通惠工商學校日前忽然發現喉痧症初起時全身發熱喉腫後則胸口現紅點甚多其初校醫並不以爲意及至病烈時始行查覺現已死一人病者數人同學均極恐慌曾數次請求停課然校中以爲未至停課時期不允刻請假離校者已達數十人矣 
[顧維鈞之酬酢忙]  
　　駐英公使太會全權代表顧維鈞挈眷回滬各界歡迎情形迭誌報端本埠軍政兩界如何護軍使蔣總司令許交涉員等十六號（今日）下午七時半在交涉公署歡宴除華人陪客外尙有西官士紳等共五十餘人昨交署已將大廳打掃清潔遍紥鮮花松柏四週懸掛各國旗幟並綴電燈異常煊爛並聞中國青年會亦定於明日下午五時在北四川路會所設筵招待顧使 
　　上海聯太平洋會則定本星期六（二十號）十二時假座卡爾登餐館歡迎駐英公使顧維鈞由蔡廷幹上將主席世界青年會副總幹事巴爾滿演說是日演講諸題俱關太平洋問題餐資每客一元五角男女均可入席凡欲預定座位者函致四川路青年會費吳生君可也 
[新聞記者聯歡會昨晚之演說]  
　　▲馬克森君演說其新聞事業之經驗 
　　昨日下午六時上海新聞記者聯歡會在嶺南樓西菜館開茶話會歡迎美國星期六晚報主筆馬克森君列席者如張竹平·陳布雷·吳瑞書·沈衡山·劉長青·宓季方·謝福生·戈公振·汪英賓·張靜廬·張滇叔·謝介子·周孝庵·曹谷冰·嚴諤聲·蔣裕泉·李嵩生·潘更生·張孝安·陳適生·鄭希陶·胡仲持君等二十餘人公推謝福生主席先由主席致歡迎詞次請馬克森君演說其詞如左「今日得與諸君子握手言歡聚處一室深爲榮幸鄙人足跡所到之處業已不少與新聞記者聚會亦甚夥覺新聞記者在社會改造事業上能力甚大足以助社會之發展而使之放出一種異彩也美國有一種新聞曰「黄新聞ＹellowＪournalism」所謂「黄新聞」者乃一種專載社會上盜竊等事之新聞毫無價値可言然報紙登載此種新聞其咎不在新聞紙自身全因社會上喜讀此項新聞報館乃不得不專事搜集以投讀者之好耳譬之金錢自身本無罪惡可言所謂「金錢萬惡」者乃使用不得當有以致之也鄙人業新聞記者多年今日願就所得之經騐爲諸君子言之以爲貢獻夫歷史家之責任在將世界之事實爲有統系之記述其有功於社會自不待言面其所居之地位實與新聞記者同鄙人在新聞界個人所得之經驗以爲有下列數種（一）新聞記者須虛懷若谷用種種功夫考察社會情態不論著論或紀事均須不厭求詳虛心討論（二）貴有恒心新聞記者須有勇往直前百折不回之精神無恒心則目的難達且無結果可言矣（三）新聞記者須保全信用此層極緊要如與名人談話因有重要關係囑勿發表其言論而新聞記者偏發表之斯時固可鬨動一時然一旦重遇必使人見而生畏之不敢與之作第二次之談話矣此其病蓋在不能保全信用所致鄙人在戰前曾得密訊甚多均不爲之發表又曾與美國銀行大王摩爾根·煤油大王洛克非勒等談商業上極重要而秘密之問題因知市價之漲落甚詳斯時鄙人不難成鉅富然以本人之囑託亦不爲之發表此無他保全新聞記者之信用而已（四）須有接續進行之精神新聞記者不患目的不能達患無此種接續進行精神耳（五）須重視新聞記者事業新聞事業與社會國家均有密切之關係業新聞記者須重視自已之事業猛進勿懈美國哈佛大學敎授伊利奥特ＣharlesＥllot有言「人欲成功須重視自己的職業」旨哉斯言蓋不重視自已職業何足以言成功其於新聞記者亦然鄙人到華不久對於中國改造問題不願加以批評但深望諸君牢記「美華友誼須永久保持」一語鄙人願以新聞記者名義向諸君申言之華府會議時美出九牛二虎之之力以助中國鄙人深望中國能保持已得之結果自建一强盛之民國造成一眞正之民國然新聞記者對於此點之責任蓋甚大今日本擬與諸君作稍長之談話祗以限於時間不克如願歉何如之但承諸君熱忱歡迎俾鄙人得一良好之機會與諸君談鄙人所得之經驗幸甚將來鄙人雖返美而諸君之盛情終令人難忘也」 
　　馬克森君演講畢由主席致答詞七時散會 
[航業息消彙紀]  
　　▲法郵船又將减價 
　　法國郵船公司自今年增加四德輪及油機新船一艘後中法線内有二萬噸以上之包島斯·安得來朋·布爾介·等三輪一萬五千噸之新加輪五艘一萬噸之亞摩森·奥忙佩克·高爾提埃等三輪其航行船期原定每間兩船可開駛二萬噸之甲級船一艘故船價亦有兩種昨日滬公司得法總行來電謂自六月二號之安得來朋號甲級郵船開出後下次應定七月二十八日開出之甲級輪包島斯號已取消班期以後二萬噸以上之郵船將暫停航行惟因何事故未經詳述於是七月二十八日一班已改派小船亞姆森號行駛矣並聞法郵公司因甲級郵船停止來華故又决定將中法班内之各級艙位價减短目下已在擬訂據稱一俟安得來朋號輪由滬出口回法後即便宣布减價云 
　　大英輪船公司之約普翰號此次自孟買來滬行經香港時港公司因上次英印公司之日本號郵船在九龍失火曾將應運至上海之棉花紗起存香港迄今已積月餘各商界催促數次急於裝滬故則裝約翰普號運來其已經燒壞者則不再起運詎料輪抵上海後約普翰輪之貨艙内又從棉花中起火延燒雖當時撲救即滅然已燒毁多件查該輪共裝印花一萬數千件須歷五六天方可卸清現滬公司已令其船長切實調查起火原因及損失數目惟悉船身未經燒損刻下船泊公和祥碼頭卸貨云 
　　星期六由滬赴英之大英郵船登哥拉號上海出口貨中有湖絲四百件茶葉四千箱其餘爲府綢草帽邊等物 
　　印度仰光白米大宗裝來迭誌本報茲悉本日之大英公司貨船賴愛寧號到申又有三萬餘包裝到此項白米之去路大半係轉運至天津及北洋各埠並南滿與大連灣等地云 
　　天祥洋行現得佛倫尼亞號Ｖalumnia發來電報謂船中裝有大批南洋運來之糖總數爲二萬八千包係裝至上海起卸者且謂此尙係第一批將有陸續裝到上海云 
　　好時洋行之爪哇班輪並大隆號已從爪哇駛出經過香港在此一二日中即可至申聞來貨亦有南洋糖之輸入云 
[請修引水章程之往來函]  
　　中華揚子領江公會近以吾國江海輪舶往來多係外人領港有關航權特致函總商會請轉請部中派員修訂引水章程總商會業已覆函詢問該公會組織詳細情形以便進行茲錄往來函如下 
　　揚子領江公會致總商會函諸公鈞鑒逕啓者竊吾國自海禁大開以來締約各國兵商輪舶得許在吾國江海往來緣本通商起見竊以領港一業殊關重要查考各國港口之領港人必爲其本國國籍之熟悉該處水道之人充當之故凡輪舶進出口必須有領港人駕引一則期免觸礁擱淺之虞一則於國際軍事上作禁止敵艦深入内港之凖備所以萬國領港人皆有同一之取締也惟我國則不然試觀現在各口之引港人除揚子江上下游與及粤省珠江有華人充當外他處全係外人查清同治初年舉凡領港悉爲華人及後外人染指經種種方法而漸爲所有清政府又昧於航情致有同治七年引水暫行章程之設施又至光緒中葉時各口引水悉爲外人歷考締約國條約並無有領港之紀載喧賓奪主實貽國際之羞上海爲商務繁盛之區進出口貨以我華商爲大宗際斯吾國航業發達之秋偌大航權豈可任其旁落况一國商業之盛衰恃乎航業之發達與否素仰諸公關心國事提倡公益伏祈顧全國際地位挽回航權咨請農商部咨商交通海軍兩部選派專員來滬修訂引水章程庶於國際航權有挽回之望亦敝會二百會員之所三鞠躬也專此佈達並頌崇安中華揚子領江公會上 
　　總商會覆函逕啓者接誦尊函祇悉一是查修訂引水章程改用華人爲領港海軍部所設之海界委員會曾有此議惟以此事在外人方面必有阻礙故提議應一面先由自保水險入手敝會曾於本年二月間轉奉部令函商招商局籌議有案尊示所稱由部先將同治七年舊章修訂自係切要之圖惟查海界委員會　呈有今查上海口引水就上海吳淞二處與東沙燈船及大戢山二處往復航線之中無一華人充當引水滬口如此他口可知等語是該會對於華人充當引水一層調查尙有未甚詳備之處如承貴公會將組織詳細情形見示俾知華人領港一層雖中經摧殘而人材並未缺乏叙入公文當更得力卓見如以爲然即祈賜敎此致中華揚子領江公會上海總商會啓 
[工部局車輛執照費新例]  
　　▲本年七月　實行 
　　國聞通信社云關於車輛執照費工部局業已改訂新章自前月一日起汽車夫執照初發納洋五元易主及補發副照納洋一元茲又新訂條例凡自備馬車每季納洋六元半塌車之車輪寛三寸以下者每月納銀二兩半寛三寸以上者納一兩半自備人力車每季納洋六元營業汽車每季納銀二十兩此項新章將自本年（一九二二）七月一日起實行云 
 
 

Page 14

 
 
[駐京津之美水兵回斐過淞]  
　　星報云美國亞細亞艦隊旗艦赫朗號昨日駛抵吳淞口艦中乘有美國海軍少將史脫洛斯氏及水兵二隊此項水兵即日前奉直將開戰時由斐運赴中國北部分駐京津保護美僑者今以事定仍載回斐列濱聞該艦擬留淞四日以便艦中員役上岸游覽至該艦抵斐後勾留數星期仍將游弋來滬云 
[張欣生等案卷發回]  
　　弑張駕雲案内之逆子張欣生並出首告發之朱潮生以及醫生朱健臣等三犯業奉大理院三審終結書面判决各處死刑已紀前報茲悉此案全部案宗昨日已奉蘇州高等廳發回上海地方審檢廳存查至張欣生等三犯不日亦當回地檢廳送監收禁聽候處决 
[守望團第四次委員會紀]  
　　通過暫行章程 
　　南市守望團委員會於昨日下午四時開第四次委員會到會者爲毛子堅穆抒齋姚子讓賈叔香姚慕蓮沈信卿票季英凌伯華曹幹臣等公推姚子讓爲主席議决案如下（一）主席付議起草員交到守望團章程公决章程大致無須修改惟章程上加暫行二字全體通過（二）籌備處凌伯華報告志願入團之報名者至今日止已交到志願書四十四紙公决函致各區救火會囑其將已收到入團志願書彙送到處併盼向各戶竭力勸導入團幷從速收取志願書（三）公决五月十九日午後四時開第五次守望團委員會散會時已六時矣茲將通過之上海守望團暫行章程照錄如左 
　　上海南市守望團暫行章程第一章（總則）第一條以輔助警察爲主分途守望遇有竊盜情事得鳴警笛協同警察兜拿此外如屬於司法警察·行政警察·交通警察·衛生警察等一槪均非其責任第二條凡屬團員不論正副團長區長分區長均須輪流服務實行互助主義凡有給職免第二章（名稱）第三條以互助之精神求自衛之方法語曰守望相助故定名曰上海南市守望團章程第三章（區域）第四條分南市爲五區自肇浜路以南至中華路止爲南區自肇浜路以北至民國路止爲北區自舊小南門街董家渡街以北起西至中華路民國路北至十六舖華法交界處爲東北區自舊小南門街董家渡街以南起西至民國路南至舊滬軍營沿西至舊大南門直街止爲東南區自方浜橋華法交界處起至斜橋沿東至舊人南門直街止爲西南區於每區内劃分勤務地爲十分區以某區某幾分區名之第四章（編制）第五條設正團長一人副團長一人每區區長一人副區長二人分區長二十人考勤員每區二人（團員中輪流任之）總庶務一人區庶務每區一人（均名譽職）總書記一人驅書記每區一人總會計一人（均有給職）第六條正團長一人副團長一人由上海縣商會正副會長上海縣敎育會正副會長上海救火聯合會正副會長上海市納捐人會之代表所組織之上海南市守望團籌備處公舉之第七條各區區長副區長由正副團長博采輿論選擇適宜之人才函任之各區分區長由區長副區長博采輿論選擇適宜之人才報告正副團長函任之第八條總庶務區庶務由正副團長函任之總書記由正副團長委任之區書記由正副區長委任之第九條設董事會由籌備處函請董事四十人至五十人公推董事長一人其章程由董事會自定之第十條正副團長正副區長於董事會開會時均得列席第五章（資格）第十一條凡爲團員者（一）須住居於本區域者（二）須年在二十五歲以上者（三）須有舉商二界職業者（四）須識字者第六章（章志）第十二條所有徽章制服等項由正副團長正副區長協商定之第七章（風紀）第十三條正副團長正副區長分區長團等平時不相統屬並無等級惟當服務時間團員須聽分區長命令分區長須聽區長命令正副區長須聽團長命令如團長區長或未到職時副團長副區長得代行其命令第十四條凡團員相見均行舉手禮第十五條凡服務時精神要活潑態度要嚴肅均不得有不規則舉動第八章（巡廻）（另以細則規定之）第十六條每分區四人分爲兩組每組二人自下午八時起至十一時止爲甲組十一時起至三時止爲乙組以推升法輪替任之第十七條團員輪流服務時均以抽籤法抽定日期第十八條團員服務時間每分區至少須有四次之巡廻第九章（報警）第十九條團員均各備警笛一個於必要時得使用之第二十條凡報警之警笛符號由正副團長正副區長協商定之第二十一條凡團員聞報警之符號即知其發事在某分區除指示警察以確當之地點外當各守要路相機協助之第十章（考勤）第二十二條考勤員於服務時得隨時考察服務團員之勤情以報告於區長第二十三條考勤員於考察勤惰時並鄭重注意於團員之風紀第十一章（預備）第二十四條甲組勤務乙組在區預備乙組勤務甲組在區預備惟預備人數得服人數之半第二十五條預備團員在區時不得爲游戲之舉動第十二章（請假）第二十六條凡團員請假須請同區之團員代理並須具聲明書於區長第二十七條凡不請假者或請假而代理人不到者或無聲明書者均以曠職論第二十八條凡請假而無代理人者須於一日前具聲請書俟區長核准後派人代理第二十九條凡請假之團員不能具聲明書者可於每日下午一時起至區書記處請其代寫代陳惟須親筆簽名或蓋章第三十條區長每日將請假人名揭示於區内第十三章（功過）第三十一條凡團員功過由區長函陳事實由團長核准之第十四章（賞罰）（另以細則規定之）第三十二條功過結果乃有賞罰賞功由團長於公衆前行之罰過由團長以書面通知之第十五章（國技）（另以細則規定之）第三十三條每區於適中地點設一國技傳習所分時敎授不願習者聽第三十四條願習國技者須納月費一元於本國第十六章（督操）第三十五條每區分四十人爲一小隊練習木槍操分區長一律下操第三十六條每日早晚兩操其支配分法由正副團長正副區長協商定之第二十七條各區督操人員由正副區長協商定之第十七章（經濟）第三十八條由市民自由捐助之第三十九條除開辦費外每月預算經常費及特别費均須經董事會之通過第四十條每月總收入總支出均須分區詳細列册報告於董事會 
[南京路召集各商業團體會議]  
　　討論銅圓案 
　　南京路商界聯合會因鑒於銅圓爲害之烈特定今日（十六日）下午一時在該會會所内開各商業團體聯席會議邀請各商業團體代表會商取締補救方法惟因時間匆促不及遍發通告通知特登報邀請各商業團體及與銅圓有利害關係者屆時酌派代表共同與會討論該會地址係在泥城橋靜安寺路口福源里二十九號 
[法租界商業聯合會開會紀]  
　　議贖路儲金與挽救銅圓兩案 
　　法租界商業聯合會前晚開星期常會由宓鑑湖報告前日出席贖路會之開會情形本會對於此項贖路貯金應若何進行衆會員討論之下决定訂期召集本界各商舖領袖向各業分頭徴勸貯金以期早集的欵次由主席葉貺辰報告邇來市上銅元充斥洋價竟漲至一千七百文魚販因受銅元虧耗已發生風潮若何挽救應請各會員討論辦法經衆討論一過决定致函總商會請即設法維持並請將銅元規定價格以平市面議畢散會 
[職業敎育社年會中之兩會議]  
　　中華職業敎育社定於五月二十日星期六在小西門外新馬路南陸家浜對岸附設中華職業學校舉行第五届年會已誌前報茲悉先一日即十九日星期五上午八時半起開農業敎育研究會中華農學會本定同日在南京開會茲以兩會性質與分子大致相同特商定在滬合併開會請江蘇昆蟲局局長吳偉士博士演講「我對於中國農業敎育之意見」並討論全國農業敎育計畫及籌書經費方法下午二時起開職業學校聯合會年會提出籌畫全國職業敎育基金辦法因近年各地職業學校日益增加而經費類皆竭蹶殊甚爰擬倣照美國中央補助辦法於各國退還賠欵項下或增加關稅項下提出一部分作爲職業敎育基金以資推廣此舉與各地職業學校以及甲乙種農工商學校其他含有職業敎育性質之學校均有密切關繫聞已由該社先期發布通告務請各校派員出席提出意見共同商議一種確切計畫云 
[江蘇義敎期成會募捐展限]  
　　江蘇義務敎育期成會分隊募捐於上月十五日開募原定一月截止嗣因奉直戰事發生各地方經濟受其影響未能如期募竣茲由會中商定展期一月改於六月十五日截止業經通告經募各隊矣 
[上海學生會修改會章]  
　　上海學生聯合會前在一品香開各分會代表及總會聯員聯席會議時議决修改章程並推定約翰交通復旦滬江東吳法科等五校爲修改會章委員業已修改竣事故於昨日下午三時在該會會同開會新章已經多數通過並議决籌措經費及整頓會務方法云 
[遷塚問題慈善團再訂會議期]  
　　十九日 
　　同仁輔元堂遷塜問題滬上各界人士羣起反對迭電省公署請爲保存當奉省令籌商補救方法經上海慈善團邀集各董事訂期昨日在該堂開臨時會議互商解决方法昨日午後三時適逢天雨故所到各董事仍未足法定人數遂改爲談話會商榷再改訂十九號卽陰曆四月二十三日再開臨時會議俾便早日解决云 
[緝私警槍斃鹽販薛金倫]  
　　本邑西南鄕塘灣曹家橋朱家巷梅家弄等處私鹽充斥每日公然在各處秤鹽售賣其領袖爲薛金倫（即李燕生又名李阿賢）及王錫祥阿洪生等薛等在曹家橋王等在梅家弄各分界限各營各業邇來薛等各懷妬忌之心前日王等探悉薛等滿載私鹽四船共一百八十擔左右由曹家橋駛往七寳鎭銷售即據情報告駐防梅家弄緝私二營某號巡船當經該巡船兵警持械馳往兜拿立將薛之四船私鹽如數拿獲薛金倫見而不服率黨拒捕奪回二船私鹽該警見寡不敵衆只得將已獲二船解送營中詎薛等尙不滿意又糾衆在後追趕該警開槍迎敵薛金倫應槍倒地旋即斃命該處二十六保三十八圖地保杜關榮聞警到塲查看除赴朱家巷西首薛之家内報告外又投地檢廳稟請相驗緝私營亦函致該廳請派員詣驗等因車檢察長據報後立委孫檢察官沈檢驗員等下鄕蒞梅家弄西南屍塲相驗當據屍妻薛李氏投稱丈夫向爲耕田並不販私此次無端遭鹽警槍斃要求伸雪問官得供驗得薛金倫胸部受槍傷一處子彈從背中透出委係因傷致斃塡明屍格判屍妻自行棺殮該氏堅稱無力備棺成殮問官命該地保報堂收殮發封候示 
[昨日之國内滙兌市]  
　　昨（十五日）銀行公會做開内滙京津銀滙各漲五錢洋匯均跌半元北京公砝每千兩合申元一千零四十九兩五錢銀元每千元合申洋一千零零七元半天津行化每千兩合申元一千零五十七兩五錢銀元每千元合申洋一千零零六元半漢口洋例每千兩合申元一千零二十六兩五銀元每千元合申洋一千零零三元半較十四日跌一元五角沙市九九銀每千兩合申元一千零七十兩宜昌宜平每千兩合申元一千零二十八兩五錢銀元每千元合申洋一千零十二元九江南昌清江蚌埠温州等銀元每千元合申洋一千零零五元蕪湖海門銀元每千元合申洋一千零零四元安慶蘭谿銀元每千元合申洋一千零零四元半南京蘇州鎭江揚州無錫常州宜興常熟南通等銀元每千元合申洋一千零零二元杭州寗波嘉興湖州紹興餘姚等銀元每千元均合申洋一千零零三元福州厦門銀元每千元合申洋一千零十元重慶九七平銀疲去五錢計每千兩合申元九百七十七兩五錢成都九七平銀每千兩合申元一千零十兩萬縣九七平銀每千兩合申元九百九十五兩成都萬縣重慶等銀元均與申洋相同云 
[昨日之金融市况]  
　　昨日現幣市面因浙寗兩造幣廠運來新幣十餘萬元故洋釐小去一毫二忽半上午開盤七錢二分四釐七毫半午後七錢二分四釐八毫七忽半惟本地用途仍清淡 
　　銀拆上下午皆二錢八分各銀行收欵四十萬兩現銀除鑄幣廠裝去外其餘無出口云 
[友華銀行滙市報告]  
　　昨日友華銀行匯市報告云星期六倫敦大條銀價近期長三七五遠期二五紐約銀價長至七角零八七五倫敦紐約間滙價四元四角四分七五今日此間各國匯價僅羅比縮至二百六十六枚半餘均未動上午市况頗硬英鎊成交價近期至七月份三先令七便士美金成交價五月份七十九元七角五分六七月份七十九元六角二分半上午售開多照此價某時中購進亦有照此價者下午市况更硬收盤時英鎊售鬨價五月份三先令七便士二五六月份三先令七便士一八七五七八月份三先令七便士一二五美金售開價五月份八十元一角二分半六月份八十元七八月份七十九元七角五分星期六印度在倫敦購銀倫敦紐約市况均見硬 
[浙屬之蠶訊]  
　　嵊縣之鮮繭價昨日滬北江浙皖絲繭公所接紹興來電報告紹屬嵊縣鮮繭已經開秤開盤每百斤洋五十五元貨身尙高因來貨不湧故放盤至六十元本日市面扯價在五十七八元之譜 
　　嘉興之桑葉價又嘉興來信謂春繭已届上山桑價極廉緣榖雨前育蠶之家所養種子出蟻極遲且多不熟桑葉萌發極盛日來現貨每擔祇五六角有餘多者皆裝赴别處故所有預早抛出大價者莫不利市三倍 
[大連紅糧貨多價跌]  
　　雜糧中之大連紅糧邇來市價頻小至二兩進關一二錢江北浙寗等處銷路尙佳昨日由某東洋輪船進口裝來大連紅糧五千餘包現卸上浦東董家渡日本洋棧中聞此項貨雖有預先抛出來源甚旺棧中貨如山積市價尙看續鬆云 
[近週中之米麥雜糧油餅市况]  
　　▲米市可望鬆動▲小麥交易稀少 
　　▲雜糧市面暢旺▲油餅價格步高 
　　本星期中米市平定價格無所變動最近廠機北帮市價仍爲十二元左右與上星期市相同計本星期中最高價曾到十二元二角本星期末已漸有趨疲之勢目前據米業消息洋秈到貨甚巨暢銷市上如是觀之下星期米市或可略望鬆動南粳價十一元二角風傳不日將有二十餘萬石洋秈到埠云 
　　麥市依然岑寂異常本星期中絕少交易幾於無市面足資報告新麥尙未登塲是以麥價仍形平定至於麥收情形聞本屆較去年豐美云 
　　雜糧交易仍然暢旺上星期曾因奉直戰爭北帮交易停滯市面略清至本週又恢復從前之活動大連電訊連豆價計五元六角八分較上星期好本埠黄豆市交易尙旺連豆價與上星期相同天津黄豆亦有售開價計四兩一錢呈堅固之勢菜子新貨雖有交易然並不見十分暢旺價亦與上週相同惟今年新貨身骨頗佳故價可立定其他雜糧雜豆交易仍旺紅糧亦屬活動生仁則因廣帮銷路見减交易極少計售開大連元豆價三兩八錢九天津赤豆四兩零八分漢口榨豆三兩七錢大都以洋莊去胃較多紅糧一兩八錢呈平定之局 
　　油市本星期末已見漲起本廠油開出不少價格均漲多跌少大連電訊連豆油現貨價由十五元四角漲至十六元本埠售開各油計大連豆油不動價十兩零八錢岐山油由十兩零五錢漲至十兩零八錢牛莊豆油由十兩零八錢五漲至十一兩二錢五本廠沅記牌號由十一兩二錢漲至十一兩三錢今後市價看高餅市價格又漲本廠餅已到一兩四錢四分云 
[近週中之洋布市况]  
　　商情通訊社譯瑞和洋行報告云本星期布市據英國方面電訊消息極缺故英國市面最近之情形如何殊不可知惟一般人均謂市勢較堅蓋鑒於近來棉市之堅定及各方訂貨較多之故也據路透電訊紅倍八磅四分一元布價十六先令辦士較上星期漲高三辦士十磅布價二十先令六辦士云 
　　本埠市面本星期來因奉直戰了吳佩孚已驅出奉軍聞張作霖已乘日本某船逃逸消息傳來人心漸定市面即呈起色凡不在戰事區域内各埠均有來電訂購本星期因呌莊雖仍停止然有許多呌貨由各帮購去故預料下星期市面仍可繼續活動出貨較减惟在近今期中大有進步之望云 
[總商會標賣大有榨油廠章程]  
　　自大有榨油廠倒閉以來該廠債權人在總商會公斷處清理賬項茲聞該廠債權人會决議由總商會將該廠標賣茲覓其章程如下（一）標賣限價定爲上海通用規元銀三十五萬兩以上全廠機器及基地房屋一律在内（二）投標者須預繳銀一萬兩以作保證得標者可於全價内憑收條扣付不得標者開標後憑收條發還（三）投標處設於上海北海南路總商會三層樓上公斷處（四）投標日期自陰曆五月十六日起（即舊曆四月二十日）至六月五日（即舊曆五月初十日）止在此期内除星期日外每日上午十時至十二時下午一時至四時爲投標時間（五）投標用紙由本會置備欲投標者可向公斷處領取（六）投標紙塡就後須由投標人自行封固用火漆鈐印投入本會所設之投標筒内（七）開標定於六月五日（陰曆五月初十日）下午四時在本會議事廳舉行由本會邀集會董監察以所投數目最多者爲得標凡已投標者均得前來參觀（八）自得標之日起除已繳之保證外須於一星期内先繳全價十分之二其餘限一月繳清否則已繳之欵槪不給還（九）得標者不能繳齊全價其投次多數之人能立即繳齊全價者得權即屬於投次多數之人（十）本會備有該廠地圖詳細估價單說明書欲投標者得向本會公斷處取閱云云 
[童子軍全國協會第三日紀]  
　　▲會章通過▲籌備委員會成立 
　　此次中華童子軍全國協會組織討論會開會於滬上詳情迭誌本報昨日（十五日）爲第三次會期討論審查委員會交到之各項報告書仍在青年協會藏書樓開會到者有郭秉文華樂之黄任之黄孟奎李啓藩顧拯來等十五人上午九時開會黄任之主席先討論組織及計劃報告書由審查委員黄孟奎報告審查經過情形次逐條討論陸續通過會章二十七條第一條名稱改爲「中華民國童子軍聯合會」其餘各條均有修改下午二時半復議郭秉文主席討論願詞規律先由審查委員趙師復報告經過情形次全體討論結果願詞第一條「盡國民之責任」與「敬上帝盡國民之責任」並存前者非敎徒用之後者敎徒用之規律第十一條「整潔」改爲「貞潔」各條說明仍有未盡善處議由原委員會修正次討論徽章及服裝報告書由審查委員章君疇報告經過情形畧謂顧拯來君提出之服裝議案童子軍制服擬改英國式爲學生制服式期合俗尙而省用費惟吾國氣候不同能否合用應俟本會成立後舉行全國服裝展覽會勿以精密之觀察而後定之至於徽章年星其質料以絲織品爲宜云云討論結果對於服裝問題一致贊同徽章年星兩項議由服裝用品委員會先加試騐再定之次討論關於今後進行計劃華樂之提議結果先組織籌備委員會進行下列各項（一）將此次開會結果通告全國徴集意見（二）籌劃經費（三）預備召集成立大會當推華樂之李啓藩趙師復等指定候選委員十人由各代表在此十人中推選五人組織之結果華樂之郭秉文李啓藩顧拯來各得八票黄任之得七票均當選爲委員其他臨時委員會之委員及此次出席各代表均列名發起之列議畢時已傍晚乃宣告閉會聞該會籌備委員會不日即將此次會議結果印發全國徴集意見並聞已擇定二十二日上午在青年協會開第一次籌備委員會討論會籌商一切進行事宜云 
[上海世界語學者之交誼會]  
　　▲地點在中國公學▲到會者三百人 
　　上海自去冬以來學習世界語者日多各學校學生組織研究會於課外自由學習者頗爲不少中國公學世界語學者爲增進同志友誼聯絡相互感情起見特發起上海世界語同志交誼會邀集上海各處同志於五月十四日下午二時在吳淞砲台灣中國公學開會會塲佈置均由中國公學同志主持到會團體有交通大學中國公學澄衷中學培德學校世界語星期傳習所及其他同志約有三百人下午振鈴開會後即散發各種傳單首由主席胡愈之說明開會宗旨繼山陳兆瑛致世界語開會詞略云世界語於外國在今日已極普通各國世界語學者時有交誼會之舉行但世界語於中國則極覺衰落今日之同志交誼會不但爲上海從來所未有即中國亦爲創見而與會同志竟有如此之多足見我人之對於世界語已漸由冷淡而變爲熱烈由灰散而爲團結我希望諸同志大家再去力加宣傳使以後舉行交誼會時得有較多之人數云云次由姚志道及俄人乞布乞柯夫張沅長等相繼演說世界語之由來意義近况演說後全體唱世界語歌中國公學同志復演「父之田家」一劇以助興散會後進茶點最後又舉行海濱游行六時許始散 
 
 

Page 15

 
 
本埠新聞二 
[婦女節制協會學生友誼會紀]  
　　痛論烟酒嫖嫖賭之害 
　　婦女節制協會學生部前日午後二時假半淞園開友誼大會到會者約三百餘人該會主任幹事王立明女士特請諶厚慈主席開會秩序列下（一）主席報告開會宗旨略謂中國之所以不强者其故甚多或曰戰爭不息國困民窮或曰政府不良南北分裂鄙人亦如此承認然不止於此尙有不可思慮的大原因就是我國上自官僚軍閥下至庶民百姓時刻不可稍離之烟與酒西人稱吾國爲東方病夫所以有病夫之名詞者不能不歸罪於烟酒之嗜好吾國受烟酒等之影響已非淺鮮本會學生部主任有鑒於斯非由吾輩青年男女同胞施行根本救國强種之辦法不可故货發起今日之大會藉此聯絡感情以便造成强而有力的團體打破救國强種的障礙諸位兄弟姊妺不惜跋涉之勞以蒞斯會鄙人甚爲欣慰足徴諸君對於救國强種之問題有極大之觀念云云（二）裨文女子中學詩（三）胡厚齋演說題爲『我對於中華基督敎婦女節制會學生部的希望』本會自一八八三年美國基督敎婦女節制會會長韋凡理女士在舊金山見華僑日困於烟酒嫖賭等害遂發起世界基督敎婦女節制會加入者四十餘國中國亦與焉至今國民受其利益莫大也再本會執事僅八九婦女於四五年間在中國能達到六千千員得如此偉大之成績此愚所當恭賀者也愚在五年前亦有烟酒等嗜好後經本會總幹事梅雲英女士勸導即將此等嗜好革除願諸君以我爲戒並謂我國社會如有四大魔王（甲）吞雲吐露的烟世界我國鴉片稍除紙烟又來是所謂前門驅虎後門進狼於種族身體皆有極大之妨礙（乙）薰薰大醉的酒世界美國戒酒甚嚴酒商乃至中國經營而中國即以酒爲交際之應用品受其暗害者比比矣（丙）貪圖無厭的賭世界我國除麻雀撲克等外還有外表堂皇之奬劵或借籌欵振或借修堤明是賭博還說是奬風俗可想矣（丁）秦樓楚館的嫖世界使一般青年沉溺此中非但害其終身且害其家人嗣續實危極矣旣然中國如此腐敗我們有改造的天職改造的是誰老學究不能官僚亦不能祗有我輩青年男女能盡此天職在坐者其努力焉幷將其希望分别言之（一）希望本會得出類拔萃會員能和衷共濟以謀進行（二）希望組織强而有力的支會分途勸戒社會喚醒惡夢以除此魔王（三）希望會員能犧牲口才文字如演說報紙或文明新戲使有知識者與普通人皆能醒悟云綿綿萬言不勝細記（四）東吳第二中學絲竹（五）伯特利女子學校唱詩（六）特别演說（七）通惠工商學校笑林（八）南洋專門醫學笑林（九）勸業女子師範雙簧（十）王立明女士致閉會詞謂今日榮幸已極適天氣晴和會員接踵並由各校擔負種種秩序十分滿意我們聽得胡先生演說受極大的感觸然我們不可輕易泛過徒負盛意所以必遵命實行非但自己改革且須勸戒全國以及世界庶不致辜負胡先生懇切之希望願我男女同胞須有覺悟的精神明白各種嗜好的害弊防禦而革除之不使侵犯且以戒人須有冐險的志願不顧前途的障礙與危險皆能冐險前進不稍退縮須有决心的奮鬭抱定宗旨與惡魔戰爭打破障礙不稍懈怠須有犧牲的宗旨犧牲個人之身命財産與乎精神時日以謀進步不稍搖動以上各端願諸君注意今日幸蒙諸位蒞會不勝感謝云云（十一）由主席宣佈請各校舉出代表閉會後另集代表會議以謀進行（十二）全體拍照閉會 
[工界協進會修改會章]  
　　國聞通信社云中華全國工界協進會日前特開執評聯席會議到者張渭川·卓六吉·朱定一·王吉人等首由議長邵博强主席文牘楊化萍紀錄主席說明上次評議會因不足法定人數未開今晚出席者二十二人按會章已可開會即將原案所修改之章程付議第七條經費經衆討論修改爲入會時納會證金小洋六角常年費减納一元能預繳常年費五元者認爲永久會員當付表决全數通過第八條職員衆議本會旣有義務學校應有添設學務科之必要全數通過張渭川謂學務科員不得濫舉决非腦筋陳舊無敎育素養者所能擔任衆極贊成第九條選舉修改爲評議員由全體會員開大會直接選舉之第十一條集會五月九日之大會修改爲五月一日均通過主席乃聲明此修改之新章須待刊就至徴求會開幕之日起實行現仍照舊章行事繼楊廣財問主席云前本會捐助港海員之欵一百零三元交本埠香港後援會滙去者詢諸海員均不知者其手續究是如何主席答云此欵實由後援會滙交廣州羣報陳公博君收入無誤曾載報端可向該處查問議畢散會已十一時矣 
[俄國演劇團籌備演藝]  
　　俄國演劇團抵滬後經俄災振濟會遊藝股邀請於五月二十一（星期日）晚在靜安寺路夏令配克影戲院演藝助賑業已允許茲聞該團於允諾後即着手預排秩序其預備表演之舞蹈共爲十六種計英吉利希臘波蘭埃及美洲比利士西班牙各一種俄羅斯六種此外並有中日戲劇舞及德派戲劇舞各一種云 
[恒豐公司昨宴書報等界]  
　　與美國造紙聯合公司總經理歡晤 
美商恒麗公司經理之美國造紙聯合公司總經理夏卜爾（ＬOUISＣＨＡＢＬＥ）君以近年來供給中國市塲大批洋紙爲答謝中國各主顧及考察商務起見業於日前由美來華即由恒豐公司柬邀報界·書紙印刷界·及敎育用品界諸君於昨日午刻在一品香大開筵席並介紹夏君歡晤聞美國各大造紙廠大半均有夏君股份即以萬國造紙廠而論每日産出報紙有一千八百噸之數可謂全球最大造紙廠亦爲夏君經理聞夏君已定本月十八日與該公司印刷用品部主任張麗雲君北上至中國北部考察商務云 
[肇家浜未塡浜基宜速塡竣]  
　　滬南工巡捐局前將大東門外肇家洪自基橋直達出浦之浜基動工塡塞預備將老白渡面北房屋退建放寛道路以興市面現該處塡浜工程自龍德橋迤東至裏關橋中間尙未塡塞出浦之外關橋工程早已塡竣其未塡處所每由垃圾夫將各處之垃圾傾入以致日久臭氣四佈一經陰雨汚濁之水不能流通當此夏令蚊蠅叢集有碍公衆衛生現是處店舖因迭受其累深恐釀成疫癘爰特公函該局請速將未塡浜基從速塡竣或理設瓦筒以洩穢水而資衛生云云 
[警廳長限期破獲盜案]  
　　淞滬警察廳長徐國樑因邇來城廂南市發生之盜刦案數起全未破獲緝捕懈怠頗爲震怒前日特傳各區署長署員及偵緝隊隊長等到署大加申斥並諭予限十五日以内務將近來發生之盜刦案内贓盜如數破獲否則嚴行懲戒各區署長署員偵緝隊長等均唯唯遵諭而退 
[泰興錢莊催破刦案]  
　　滬南鹽碼頭泰興小錢莊於陰曆本月初十晚被盜匪侵入店中搶刦現洋及鈔票等共計一千餘元携贓逃逸迄逾多日仍未破案該莊執事杜竹生以地居鬧市該盜等膽敢糾衆搶刦若不嚴追速破獲盜懲辦惟恐盜膽愈張商業受害何底是以又復具函該業代表轉函縣商會呈催軍警兩機關請爲飭屬嚴予緝破務獲逸盜追贓懲治云 
[少年宣講團松江演講大會紀]  
　　本埠少年宣講團團員（朱漢光鄭鎭昌顧雲翔王愼聲甘梅嶺谷劍塵羅玉亨何佛村費席珍閔可惠朱少漁周元第王君情余屛父曾榮桂陳宗器顧粹翔申夢世洪志堂李澍生王溶水邱稼禾汪龍超）二十三人於前日晨（十四日）由南站乘慢重至松江假岳廟戲臺爲講臺該團抵松即往訪該處分所警官張紉秋松江勸學所長張彬士公共體育場長馮國安諸君接治當蒙招待佈置會塲勸學所留備午膳茶點並參觀圖書館體育塲等處至午後二時開會各界來賓與會者多至三千餘人秩序如下（一）報告（松江勸學所袁君）（二）宣講（該團汪龍超）社會敎育與地方之關係（三）通俗游藝（小調）（音樂）（四）宣傳（紙烟之害）（五）幻術（六）化裝演講（警世新劇英雄淚）共分九幕描摹賣國罪惡盡致頗足勸化世人提創愛國思想至六時散該團又在開會前後舉行游行宣講分贈白話傳單廣貼勸導招紙以期文字傳佈當演講時張警官張所長馮塲長及各機關職員均到會招待以表地方提創社會敎育之至意云該團在開會時又設立臨時商店發行該團實業部自出各品售得之資充作露天學校經費故購者踴躍該團員當於昨晚乘晚車回申而松地各界又誤以晚間須繼續開會故羣趨岳廟有萬人空巷之勢 
[勵志團吳淞宣講紀]  
　　公共租界牯嶺路勵志愛國宣講團講員於前日（十四號）下午乘車至吳淞宣講抵鎭後即知照警署當派警士來塲糾察擇定一樓春飯店門前空塲宣講是日講者爲朱稼甫金日章徐惠施徐援人孫格雷項起鳳周少葵李子慕等講題爲「儲金贖路」「捕蠅法」「人欲增壽當知衛生術」「世人宜注重工藝」「不吸紙烟之益」「賭博之害」等等聽者瑕聚若堵並有戚世法奚成良談永奎徐望雲等照料分送印刷品講畢整隊乘車返滬已入暮矣 
[南洋中學之運動會]  
　　本埠西門外龍華路南洋中學自今年開學後創設全校體育會數月以來於運動之設備及練習積極進行幾有一日千里之勢茲該會以轉瞬暑假特議决於本月十九（星期五）在該校外操塲舉行全體運動大會聞是日會塲布置預傳已極周到屆時當有一番盛况也 
[江灣鄕校運動與童子軍會操]  
　　江灣鄕敎育會於前日（十三日）下午一時在甘園東首開全鄕小學校聯合運動會到會學校共二十餘所學生共約二千人來賓極形擁擠表演節目共五十餘節評判結果競技以虬江爲最優團體運動則虬江西江東江三校各有所長後由縣長代表給奬「虬江」得沈寳賢君特奬之銀盾一座縣長奬旗鄕敎育會優勝旗各一方「西江安高」得勸學所贈旗「國民科」得江灣救火會繡旗及鄕敎育會優勝旗各一方「東江」得縣敎育會及鄕敎育會優勝旗各一方「三益」得縣立第三高小贈旗「西區」得王鶴舟君贈旗其個人競技成績最優之嚴安性（東江）由張學務委員事後另行給奬開會前後有救濟婦孺會合奏西樂以助興味塲上由縣立第三高小童子軍及軍警維持秩序至夕陽西下始散會云又昨日（十五日）爲寳山全縣童子軍會操之期會場亦在該處下　一時開會到會共五團（一三六七十）實到童子軍共四百餘人縣長代表王豐毅君（縣祝學）縣聯合會會長王詠仁君勸學員徐祝平君總敎練順拯來君相繼致訓詞校閱後依次表演成績均屬可觀開會時由本鎭第一營陸軍助以軍樂精神尤爲嚴肅誠盛事也 
[普育童子軍旅行佘山記]  
　　昨日南區普育兩等學校新創之童子軍由該校總主任陸君華聖敎務主任汪君企萬與敎練員鞠唐兩君率領赴佘山旅行黎明即往南車站搭車六時許抵姚涇港換船至佘山已九時許矣時逢天主敎聖母日童子軍旣得遊山普朝聖母誠一舉而兩得也惟天氣頗熱而各處敎友之前往朝覲者甚衆童子軍頗能爲人技助及維持一切秩序衆皆稱贊不置 
[英法夜社觀禮記]  
　　前日（即星期日）爲鮑俊德君所創之英法夜社行堂匾啓幕禮邀請名人演講並附游藝以娛來賓於下午二時起先由社長鮑君報告本校歷史及開會緣由繼請校董朱葆元博士演講略謂本社慘淡經營積年累月得有今日之盛會殊非易易且言禹寸陶分光陰可貴須置於用有之地衆皆鼓掌尙有昌世中學之銅樂及邱君之詼諧他若雙簧滑稽等種種游藝藉助餘興嗣經社長分贈各校董校旗用作紀念幷欵來賓茶點是日天氣晴明來賓甚多及散會已萬家燈火終 
[復旦大學四年級生定期旅行]  
　　江灣復旦大學文商二科四年級生有鑒於平素所學類多西方論調對於我國社會情形頗多不相符合之處故擬於本届畢業試騐完結後前赴寗·濟·津·京·晋·鄂·等處實地調查以資考鑑現該生等考試業已終了擬於日内即行首途但目下津京戰事方完秩序未定前往調查恐多不便故已將目的地改爲南通·無錫·杭州·廣州·四處就中分組兩股其南通無錫一股計章益許鳳聲劉寳坤等十餘人現已定於本月十六日乘輪出發聞該生等此次旅行將來歸校須各詳作報告一篇以爲畢業之成績 
[飛虹校友會徴求之先聲]  
　　閘北飛虹學校校友會成立三月因會友人數太少會務不能發展現該會將從事徴求定於下星期日（二十一）下午二時在母校開籌備會討論進行方法並望該校諸同學均自行到會云 
[貧民學校商店開幕預誌]  
　　南市陸家浜市立貧民學校販賣部開辦多年現由敎職員校友學生合股組成商店爲增進學生商業智識以資實地練習今定十七日下午一時正式開幕任人參觀云 
[工商會常會紀要]  
　　聯合通信社云上海工商友誼會於星期晚開委員常會到者二十餘人總務委員主席文牘委員紀錄討論重要事件如下（一）木器工人罷工問題　雙方均有不得已之處今已罷工恐互受損失公决俟查明調停（二）魚販罷市爲銅元充斥問題本會早請海關查禁入口不料官置之腦後公决定下星期五召集烟兌部會議設法（三）署期衛生勸化團問題僉謂天尙未暖工商夥友多將赤膊與衛生體面均有關係公决今年提早勸化並須致函工部局請領每逢星期三六晚間遊行勸化執照（四）樂樹滋吳顯臣來函爲電車輾死小孩案主張與各團體一致（五）救國十人團來函爲籌欵贖路請加入宣講團（六）老工楊草仙報告愛多亞路一千四百九十六號水木工人夫婦拾子送還道德高尙應表揚其仁風公决遵照辦理遂散會 
[十人團理事會紀]  
　　南陽橋中華救國十人團聯合會昨日開理事會唐豪主席（一）報告白蓮涇籌設義務學校及張君新泉介紹該處新會員五十餘人（二）報告市西公學對於俄災會募捐成績及致函三代表表示發放賑欵意見（三）報告向毛刷工廠提大批毛刷銷售舉定朱昌利羅啓華邱稼禾前往提取（四）報告贖路儲金進行情形（五）報告演講團服務情形議畢散會 
[虞山繪畫展覽會三誌]  
　　本埠西門上海美術專門學校日昨爲該校第一院舉行春季旅行寫生虞山繪畫展覽會之第三日今日期滿閉會故午前來賓參觀者尤形擁擠午後因天下細雨參觀者較爲减色所有會塲中之招待以及會場佈置等俱由該校學生分别擔任年來盛稱學生平日修習學業外尤須相機練習治事茲觀該校學生之慇懃招待佈置井然則其學業治事兩方面之眞精神亦可窺見一斑矣 
[寗波同鄕會紀念大會]  
　　昨日爲旅滬寗波同鄕會新會所成立一週年紀念特在事務所開紀念大會是日上午十時開會到者二千餘人樓上下擁擠無隙地由陳良玉主席報告一年來經過事實及建築會所之狀况且希望將來發展等語次由袁禮敦及會員多人演說直至十二時散會下午一時起開游藝會有武術會之拳術勤業女子師範之科學表演養性女學之雙人舞北區公學之滑稽拳術久記社之京劇晚間七時起有音樂社之絲竹程博禮女士之單人舞少年宣講團之音樂北區公學之雙簧鄭正秋之新劇典妻記等極一時之盛並由晨社分送周年紀念册一萬本及一周年之回顧數千册云 
 
 

Page 16

 
 
[蘇州旅滬同鄕會大會豫備會紀]  
　　蘇州同鄕會每年大會例於夏曆四月下旬舉行茲該會因爲期已近於前日下午三時在廣西路寳安里偉廬開大會預備會到者二十人副會長貝潤生主席室事陸翥雙提議會董一年一選任期太短可改爲三年一選並擬將本届大會展緩一年蔣伯雲主張大會一年一度照章不能延期至會董任期之長短應付大會公决汪星一主張照商會辦法改爲兩年一選主席謂章程内應行修正各條可先具一草案送達各會員徴求意見到大會日通過後再行定期選舉合席贊同遂决定於夏曆午月十六開常年大會修正章程一切公推蔣伯雲起草云 
[太倉旅滬同鄕會紀事]  
　　太倉旅滬同鄕會因會長唐蔚芝之子謀伯碩士與俞慶棠學士在無錫西溪本宅行結婚禮會中職員如洪伯言吳挹峯項惠卿李頌侯張綸卿胡萃士朱愷儔昆仲等均往錫道賀成禮時洪君代表全體旅滬同鄕致頌詞由唐君設筵欵待男女來賓約二百餘人一時頗爲熱鬧云 
[浦東同人會職員會記]  
　　浦東同人會前日午後二時開職員會到者二十餘人討論併入公所問題對於公所議决之無條件歸併多數不能贊同議决會務報務仍繼續進行儲蓄團則由經理宣佈辦法澂求儲戶意見再定進止云 
[碾米業開會紀]  
　　上海機器碾米公所於前日下午在大慶里本公所開常會由會長報告現有新創兩廠派員報告到所請求加入營業應請討論經衆議决囑先將廠址經理入名資本數目機器若干等限一星期分别開報公所然後决定能否加入茲先將公所章程二份給代表等帶去次又議廠家與行家往來行家所付支票前經議决不用近來仍有付用轉付錢莊往往退回現在端節將近事務紛繁我同業對於支票應一致拒收以免周折衆贊成議畢已六時餘矣 
[繭捐稽查委員之派定]  
　　滬寗滬杭兩路車運鮮繭現將上市駐滬繭捐稽查委員已經江蘇財政廳長嚴浙江財政廳長陳會委鍾炯來滬辦理即在南火車碼頭慈壽里第九十四號組織辦公處並由鍾委員派定南車站繭捐稽查司事陳運魁包景清北車站稽查司事耿伯衡樊幹廷諸人會同各站專員稽查一切云 
[偵獲承裝輪船失贓之船戶]  
　　本埠某公司輪船於上月間失竊價値二萬餘金之黄絲並華絲葛洋呢各一箱曾通函水陸各機關一體偵查贓賊在案茲經江蘇水警廳一區三隊偵探陳良福等偵悉承裝贓物之船戶陳元郎匿居浦東楊家渡鎭後特於昨日報告王隊長備文投請該管三區一分駐所飭警協同陳探將陳元郎拿獲解署宋警佐准予帶回訊辦 
[敦裕錢莊控盛丕華欠債案]  
　　敦裕錢莊以華豐新號之盛丕華所借銀四萬三千兩久不歸還延律師訴於公共公廨因盛係總商商會員故准照章免予交保昨晨該莊代表律師忽投廨聲請着將盛交保據該律師稱查盛丕華係以代表上海證券物品交易所資格入總商會爲會員乃自原告起訴公堂將傳票送往該交易所後該交易所並不代爲接受則是盛代表該所爲會員之資格已經消滅故請求公堂將盛交保如能於堂諭内註明判决後盛不履行則責成總商會賠償敝律師亦不堅執定須要求交保云云並由一千零九十四號華捕稟稱八號下午往上海證券物品交易所傳被告到案該所中人云被告已許久不到並不肯代爲簽字或蓋章於傳單之上云云被告亦延有律師到堂代辯旋由交保處西捕頭上堂陳述數語原告律師即稱旣係商會擔保則敝律師今日之請求自請撤銷俞襄讞商之美丁副領事遂准將原告律師之請求撤銷請求狀給還而盛仍免交保云 
[大和洋行經理大陸火油]  
　　美國大陸火油廠所出火油燃燈光亮無烟煤氣味每日可出四萬五千箱每箱計重八加倫中國方面之營業現歸本埠黄浦路二十四號英商大和洋行獨家經理聞該廠擬在本埠建告儲油池以便擴充銷路云 
[租住擱樓之糾葛]  
　　周毛生昨延斐司律師代表投法公堂控稱原告前向盛茂榮租得坐落霞飛路三百四十七號門牌之房屋擱樓一間言明每月租洋四元當立有租摺合同期限十年爲滿今甫居兩年被告忽然反悔屢次至原告家吵鬧並恃蠻行兇故此來案具控請求訊斷被告盛茂榮由農復律師稱被告祗將屋内擱樓租與原告當時原告給被告租摺一扣惟被告乃係鄕愚目不識丁並不知所書何種字樣况此擱樓租出决無訂立十年合同之事且被告亦無簽字顯見事實不符請求着原告限令遷移收回房屋云云中西官判聽候下堂諭飭遵 
[救生船撈獲溺斃屍體]  
　　昨日同仁輔元堂救生局某號巡船在南碼頭浦面撈得無名男溺屍一具帶至碼頭察得該屍年約三十餘歲因無屬人指認當即由堂備棺收殮厝壇召認並將該屍生前所穿服式開單牌示局前俾由其家屬認領計開黑斜紋夾袍黑地白柳條布對襟夾襖藍柳條布對襟短衫黑地白柳條布夾褲藍柳條布襯褲白洋襪紅地藍條子寛緊帶黑緞蒲鞋面皮底鞋藍洋布腰兜和尙頭身上有卡片數張上有邱琦字月機江蘇武進孟河城汪家衖等字據 
[閘北小浜内男屍之姓名]  
　　昨報記閘北孔家木橋附近小浜内發見無名男屍由地保報請檢廳蒞騐一節茲悉死者係泰縣人姓張名小三子向爲香作夥住居中興路前日由其同族張某前來認明據云小三子有親兄二人均在蘇州當即遣人往蘇邀伊兄到來檢廳因前日爲星期日不辦公事故尙未派員檢騐云 
[高鴻奎一拐兩女]  
　　江西拐匪高鴻奎拐得十五歲杭州女子李小妺十九歲寗波女子王鳳英擬乘廣大船赴粤當爲救濟會探員虞占順陳少廷高金林等到輪查獲併解地檢廳昨午後奉檢察官訊供之下判高收押李王兩女發送該會留養候查傳家屬認領 
[杜三妺拐賣有夫之婦]  
　　向在甬江爲生之台州人王順榮之妻王林氏前遭蟻媒杜三妺拐賣與浦東洋涇鎭飯店主某甲爲室事爲該氏之嫂林王氏報告順榮稟控地檢廳飭派法警朱萬源下鄕將王林氏杜三妺等於前日下午拘獲就道行至半途詎某甲唆使三區二分所巡警多名趕來干涉以朱警下鄕拘人並不知會警所乃將該氏等拘入所中該法警亦到所稟稱檢察廳出票拘人向章並不知會警署誠恐應拘之犯聞風逃逸也趙署員以該法警並無不合飭將王林氏杜三妹交該法警帶去另派巡警爲之護送至於多事之巡警由趙署員大加申斥該法警到廳報告奉諭將王林氏等預審收押候示 
[女孩不得帶入妓院]  
　　專查妓寮之中西兩捕前日查至新清和一百十四號妓院内之妓女琴心房中見有一五歲女孩在室詢悉此孩名靈弟係該妓傭婦衛徐氏之女以氏將幼女留於妓院係違定章將氏拘押女送濟良所暫留昨解公共公廨請爲發落經中西官質訊之下以該氏違章屬實判罰洋二十元充公並着具以後不准將女帶入妓院之切結始准領回 
[男孩王樹芝送改良所習藝]  
　　在楊樹浦蘭路厚生紗廠做工之十四歲河南孩子王樹芝前日在機器間戲弄將紗着火幾致釀禍經該廠同人斐夏春報由捕房將孩拘押昨送公共公廨中西官質訊得該孩係從北方逃難來滬本地又無親故遂命送往改良所習藝 
[廣興紗廠曷爲火]  
　　閘北歐嘉路廣興花紗廠係粤人麥雲生所開本月十三夜兩時許起火由胡家木橋救火會及閘北各段救火會先後到場施救計燬平屋五間查該廠停止營業已久廠中祗存機器及花紗脚貨無多是晚之火究不知從何而起廠主住居附近租界瑞康里五區三分所王署員會同該處救火會着手調查已得其端緒候傳到該廠主再行訊核云 
[朱德標押候美領堂期審訊]  
　　特别包探白忠麒偵悉住居閘北之江北人朱德標係楊樹浦萬豐米店去年一月十九號被盜匪多人搶刦銀洋案内之盜犯稟由特别西探長壳羅香轉請公共公廨備文投該管警署協同警探將朱緝獲提回捕房昨晨解送公共公廨經關讞員會同英包副領事略訊一過判朱押候美領堂期解訊聞因此案前獲各盜均係美領陪審之故云 
[私製鉛角混用之定罪]  
　　陳阿七押一年 
　　福建人陳阿七日前手持鉛質四開至法租界地方使用適爲探目任水揚包探任坤揚查見將陳拘獲抄出僞角甚多帶入捕房詰據陳供此項製造鉛角機關係在西門外寗康里五十八號内等語當由該探等前往抄出鉛角數百枚及粉模乾電等器具並拘獲婦人王胡氏周彭氏兩人一併帶入捕房昨解法公堂請究先由任探目上堂稟明前情並將僞角呈鑒詰之陳阿七供認私製混用不諱質之胡氏彭氏同供婦人等雖與陳阿七同居不敢私造中西官判陳押西牢一年期滿永遠逐出租界王胡氏周彭氏一併永遠出境抄案之僞角銷燬 
[流氓行兇獲其一]  
　　寳山人宋堂堂在鐵路北開設福泰順麻袋店前日傍晚由外歸來將至己店門前怱有流氓多人向宋索欠爲由扭住痛毆乘間搶去鈔票二十元其妻王氏上前拉勸被搶去金環一副由崗警到來拘獲居長根一名解入四區轉解司法科昨移地檢廳核辦矣 
[騙取芝蔴棧單之控究]  
　　葉潤生昨延巴和逖百克兩律師代表投法公堂控稱原告係做雜糧生意前由吳壽眉將芝蔴棧單七張向原告抵借銀洋約期歸還屆期被告託言將棧單轉售他人將單編去逃逸不知去向被告實有欺詐行爲已犯新刑律第三百八十二條請求堂上提案究辦並請追還銀洋中西讞員判准予提到被告再行核奪 
[包車撞壞汽車賠銀完案]  
　　包車夫張阿二日前拉車至法新界霞飛路地方誤走路綫致將某洋人所駕之汽車玻璃燈撞破當由巡捕到來將張拘入捕房昨解法公堂請究先由原告洋人上堂稟明被撞情形求請追償損失詰之張供認自知不合求宥中西官判被告賠償原告損失銀十五兩以儆 
[公共公廨訊案彙錄]  
　　昨晨公共公廨民四庭由俞襄讞會同美丁副領事訊理（一）合衆晚市交易所訴向瑞琨等三次取去洋二十四萬元案原告代表高露玲律師請求改期七天再訊結果照准（二）信源莊訴王友棠不理由俞楚槎擔保以茶葉抵押銀一萬四千兩及利息案結果准登報十四天傳達被告到案再核 
　　又午後民四庭由陸襄讞會同美約副領事訊理（一）蔣金發訴蔣丫頭等擅將竹笆拆毁希圖侵佔地皮案結果查該地旣經判决爲原告所有自有自由處分之權勿論何人不能任意佔侵惟該處房屋是否被告拆毁原告不能證明應予駁回嗣後被告倘有此種行爲准原告以刑事起訴（二）同孚永號主黄伯平聲請破産案結果登申新兩報十四天候期滿後再核（三）邵光嚴訴陳鴻澤欠房租案結果被告無故不到應准原告請求即予判决着被告償還原告洋六十三元於一個月内遷讓房租付至遷讓日止堂費歸被告負擔（四）王紹裘訴謝來根欠銀案結果被告呈堂銀一百兩給原告領去轉付華安保險公司餘欵限被告於一個月還清 
[誌謝]  
　　昨承商務印書館惠贈第三四五期「英語週刊」第二卷第六號「兒童世界」各一册謝謝 
　　更正昨日本報所載角里新繭上市一則茲據續報售開者係新菜子第一日上市成交六十八擔價每擔六元因訪員從電話中所得消息菜子誤聽繭子之故合行更正 
中華職業敎育社通訊 
　　住址上海西門外方斜路三四八號 
[農業敎育研究會通告]  
　　本社乘舉行年會之便定五月十九日星期五上午八時半起至十二時止在上海小西門外新馬路南中華職業學校開農業敎育研究會凡我研究會委員各農校敎職員及研究農業敎育諸君咸請屆時撥冗惠臨共同討論不勝歡迎如有卓見並請先期開示爲荷除專緘布邀外合再通告並錄程序如下惟希公鑒（一）主席鄒秉文先生致開會詞（二）演講（甲）我對於中國農業敎育之意見（吳偉士博士）博士爲美國加州大學昆蟲系主任敎授垂三十一年此次應我國敦請特請假二年半來華擔任江蘇省昆蟲局局長其學識經騐凡與相處者莫不敬服於普通農業敎育問題識歷亦極豐富値此我國學制更新之時其言論必可供同人之參考（乙）白德斐博士對於中國農業敎育之意見（過探先碩士）博士爲美國麻省農科大學校長世界著名農業敎育專家去冬來華調查農業敎育半載受我國政府委托著有『改革中國農業及農業敎育意見書』已譯成中文不日出版茲先請東南大學農科農藝系主任過君先將其内容摘要報告藉資討論（三）討論實施全國農業敎育計畫大綱及籌畫經費辦法我國本以農立國新學制實行後對於全國農業敎育不可無一確實計畫而經費之來源或取自退還借欵或取自增加關稅或從田賦項下提撥均須認定辦法切實進行故本社特提出此問題並由主任討論人（黄任之穆藕初袁觀瀾沈信卿錢天鶴史量才郭秉文白凱李滙郭次璋熊世績周幼山李寅恭徐淮盧光誥汪啓愚鄭辟疆王企華陳鳳文鄒秉文諸君先期擬定辦法藉便研究 
　　再中華農學會本定是日在南京開會茲以性質分子與本會大致相同特改與本會合併開會合併宣告 
公布欄 
[上海地方檢察廳]  
　　批示張阿水狀悉案經偵查明確靜候訴追所請保釋之處碍難照准此批▲許健夫等狀悉卷查此案前准夏口地方檢察廳復稱查得張英保係天足面圓無麻身村矮胖其非許張氏之女可知茲由伊之妹夫李大一子來漢取保具領等語在案仰即知照此批▲范阿道狀悉候傳訊核奪此批▲傳劉氏狀悉查此案業經認爲刑事不成立予以不起訴處分諭知在案所請應毋庸議此批▲楊祥芳狀悉候呈送高等檢察廳核辦此批▲陳石生狀悉仰即來廳候訊此批▲王禧祿狀悉仰即來廳候訊此批以上五月十一日▲湯周氏狀悉案已起訴仰候同繳審判廳核辦此批▲順品三狀悉候調卷核辦所請保釋之處暫毋庸議此批▲翁正祿狀悉據訴情節顯係民事糾葛應向同級審廳具訴可也此批▲楊福祥狀悉所訴究何實情候提張祥生到案核奪此批以上五月十二日▲孫少亭狀悉封條已發此批▲陳國穩候函致五區警署查照核辦此批▲薛應明等狀悉案關民事本廳未便受理此批▲張阿五狀悉仰候傳訊究辦此批▲黄馬氏狀悉候傳訊核奪此批▲李振明狀悉所訴是否屬實一面之詞不能盡信仰將被告人尋找到案另行核奪此批▲王唐氏狀悉候傳訊核奪此批▲倪立東狀悉候查明核辦此批▲朱包氏案經訊明毋庸曉瀆此批▲黄福元已批朱包氏狀内矣仰即知照此批▲朱陳氏等候再傳訊此批▲朱彤孫等着爾等自行來廳候訊如查有冐名頂替或揑名詐陷情事定即嚴究此批▲史佩勳已訊諭矣此批▲魏國太訴是否屬實候函調警廳原卷到廳核奪此批以上五月十三日 
[淞滬警察廳]  
　　批示一件染業公所楊嘉悌批來呈悉據稱各節仰候飭區查明有無妨碍復候核辦仰即知照此批▲一件立　染　等批呈悉據稱各節候飭區查明復候核辦此批 
 
 

Page 17

 
 
   
 
 

Page 18

 
 
自由談 
閒話 
[繁華風轉記（六）] [  昭實]  
　　第一戰爭文學汗牛充棟未免過多法人對之莫不望而生厭然論者嘗言戰爭在法國雖爲已過之事而對戰爭之回憶在法人心目中固永無休止之時也法人士感想却因戰事而無形大變矣如最近舉行三種文學徴賞應徴之小說以壯年人追述兒時事者忽得多種各人所見竟若不約而同此又出乎尋常範圍外者尋常人回憶少時感慨之作如王陽明「年少雞鳴方就枕老年枕上聽雞鳴」易實甫「滬上曾聽小廣東當時年少已成翁」等句每出之衰老之年從未聞壯年人亦回首當時追憶不置者此又可見法國戰時壯年人死亡之多壯者無幾亦同老年人之凋零矣第二種著作爲求脫離人生煩惱之苦而導之入天堂玄妙之一境者如某種劇本一切情節極似四五百年以前第一幕爲天空第二幕則進至天堂矣誠可樂也第三種述作乃就極尋常之人物演成一長篇小說不雜神秘奇幻之談與第二種適相反因此項小說中人物必有極多理想上之同胞一切行動適與之相類似故一般讀此小說時每感其所言之深切覺書中人與我極相似此書不啻正爲我而作者便覺喜出望外第四種爲能引讀者由人境入夢境不見小說中人物之行動祗見作小說者思想之行動明明爲寫尋常生活之作而讀之已如身入夢境若吾惟爾氏Ｇerardd 'Ｈouville之小說並能導引讀者使自入於不可思議之幻境其文宇亦漸爲無韻之文轉入有韻之詩之梯階矣法國詩家最近得盛名者爲羅愛伯爵夫人ＭnelaＣomtessedeＮoailles蕙質錦心亦足爲歐洲大陸繁華都市點綴風景也 
談叢 
[說跳舞（四）] [  鐵邃]  
　　Ｗaltz就是路易十四時代遺下的傳統跳舞ＨesitationＷaltz乃是變相的ＷaltzＦox-Ｔrot是美國所發明的到後來差不多各國都喜歡學這跳舞就拿我們上海來說公衆跳舞的地方如市政廳理查飯店卡爾頓飯店聖喬治飯店等是不必說了就是小小的總會或是家庭開跳舞會的時候十次跳舞當中最少就有了七八次是ＦoxＴrot也就可以知道他的勢力了Ｏne-step是脫胎於ＴwoStep也可說也ＴwoStep的變相因爲Ｏne-step比較别的跳舞容易所以初學跳舞的人大槪是先學這Ｏne-step除了上面所說的跳舞以外前十多年在南美洲的亞爾然丁共和國就發明了一種近似西班牙式的跳舞這就呌做ＴangoＴango的拍子是十二分之六或是八分之十二雖然是一對跳式的跳舞却包含演劇式的精神所以要不是十分熱中於跳舞的人就不大容易講究這Ｔango 
　　跳舞對於身體和精神的發育有極大的功能美國的ＰhyslcalCulture體育雜誌曾載過一篇論文詳論跳舞對於體育發達的利益因爲跳舞是人類表現快樂的感表正和美國前總統羅斯福主張「一見大笑」是同一原理這就是樂天觀的勝利了 
　　可是跳舞究竟不可用講義式的理論可以說明的是要貴在實地練習恰巧上海現在就有了一位著名的跳舞大家ＣＴhereses敎授他在法界公館馬路三十一號開了一所跳舞學校這敎授曾在倫敦巴黎和紐約的各大劇塲擔任敎授各種跳舞此番來華並携同他的女公子幫同敎授諸君看了我這一篇跳舞文覺得跳舞究竟是甚麽一回事還是百聞不如一見請到那跳舞學校一看罷 
諧著 
[談時一噱] [  丁戊]  
　　無事茶樓品茗齊東野語有可味者 
　　甲曰奉張之羽翼自其子學良外尙有張景惠張作相張九卿張敬堯張宗昌張勳張弧張名振併計十人之多小說家戰後之真相 
大可編輯一齣張家將 
　　乙曰張敗於吳而奉天督軍易人適得吳姓眞令人氣死 
　　丙曰曹張爲親家尙不能免戰雖「涕出而女於吳」亦恐難吳免起殺妻之禍 
　　丁曰毛類與張姓最關切然除張京兆畫眉爲韻事外一條辮子一把鬍子你姓張咱老子亦姓張竟成一對搭拉酥言及此四座大笑 
雜錄 
[梁溪烟水錄（二）] [  媚香樓主]  
　　酣歌恒舞中有劉蝶華者挾箏琶披襠裲而至梁溪華燈初上簫鼓登塲宛轉紅毹翠幕間轟動一時於是有王氏子者日逐裙圍屐陣間旣而竟入幕悉心傾倒無敢勿如意蝶華則冰如一粲而已而蝶華有母常日偃蹇烟霞中諗王氏子可欺也恒假以顔色而需索之王固習二五則竭力羅掘以應澆裹久之乞諸母願訂絲蘿母僞歡曰使君固未婦阿蝶亦非羅敷得婿如子我又何憾然浮沈風塵中實非得已願謀諸異日王某大悅事劉氏母女愈恭已而蝶華漸應徴侑酒悅一少年香塍君以吳綾繡倩影贈之君固識王遂無意於蝶且以蝶影示所歡小芬以資笑謔小芬大猜忌投諸火遂輾轉暴蝶華隱事以洩憤事爲掌班曹五所聞曹五者蝶華面首也疑王所爲引而辱之遂解班挈蝶華而去店主亦漸悉王所爲迫其償所負而擯之遂蹭蹬云 
小說 
[社會小說人間地獄（一百）] [  娑婆生]  
　　第十六回洋務世家密編脂粉隊荒年生活墮落虎狼窩 
　　湯二小姐說罷便將抽屜關上了可見湯二小姐的話並非胡說賈大人道唉不想如今的上海婦女廉恥這樣掃地可發一歎自家做這没廉恥的勾當還要輾轉請託和官塲求差謀珠一般眞是奇談正說之間那阿寳笑嘻嘻的推門進來連連說道對不住黎先生各位等候久了今天算我觸震頭二小姐不在家外國人來了没一個人會說外國話眞是僵極了只好豎豎指頭做做樣子吃着外國人不懂眞要急煞人黎宛亭道你跟二小姐好幾年怎麽外國話没學著幾句呢阿寳笑道外國話談何容易許多聰明的少爺小姐們上了三四年學堂碰著外國人也不過只會說幾聲也司也司我輩這種鄕下笨貨更不會了柯蓮孫道我們不來和你說客氣話究竟有人没人快點呌幾個出來讓賈大人見見阿寳道不要你着急我早已打發小丫頭去呌了一會兒一定可以來不過預先說一聲時候太遲了十二分好貨色尋不出各位先生們要包荒點黎宛亭道想不到你也會客氣起來這時候又聽見樓下門響阿寳忙走到扶梯口伏着望下一瞧一會兒進來黎宛亭道是來了麽阿寳搖搖頭道不是黎宛亭道又有客來麽阿寳道也不是是外國人去了賈大人道外國人剛來怎麽就走了阿寳笑道走了兩個一個留下了賈大人道一個人留下幹什麽莫非是等你們二小姐回來嗎阿寳聽了披一披嘴道這種外國流氓我們二小姐再也瞧不上眼呢現在弄了一個不三不四的貨色搪塞住他幸虧這個外國人來中國還没多少時辨不出中國人怎樣好怎樣壞容易敷衍可是碰着揀嘴的可就爲難了阿寳道你們各位倘覺着厭氣後房有一票定貨我可以呌出來陪你們各位談談解解悶不過先交代明白今天是已經有了主顧的你們只好看看看中了你交代我明天我可以替父們留着黎宛亭聽說有人又聽是定貨格外覺得不是凡品心中大喜忙說道阿寳你不好你眞正太不看老主顧的情面了有好人爲什麽藏着不早呌出來就是定貨我們也可以先做一票現貨交易也不要緊阿寳道不行不行定的人約定了十一點鐘來的現在已經十點多了我怎好做這拆爛汚的事呢上次小大姑那件事是特别通融破格巴結今天你怎好援以爲例呢 
[餘瀋] [  小仙女士]  
　　竊鉤者誅竊國者侯竊鉤小盜也竊國大盜也今欲弭盜必先從大盜始大盜旣弭則小盜亦隨之而弭故盜有盜之源盜有盜之本不清其源探其本則盜不可得而治 
 
 

Page 19

 
 
   
 
 

Page 20

 
 
常識 
　　（一）投稿本增刊者其材料除衛生法制道德經濟四項外增教育科學宗敎市政雜錄問答六項其語涉攻訐個人者恕不登載 
[（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛]  
　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其取酬時之署名蓋章須與投稿時同 
　　（一）問答一項專爲喜閱本增刊諸君確有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增判得酌量增删其字句 
　　（一）投稿不登載者原稿恕不發還 
常評 
[裁兵之時機] [  覺]  
　　張吳之戰各調其部下十萬以外之兵决勝於一日而原駐兵之地點絕未聞其有兵少之恐慌是可見兩方十萬以外之兵無關於地方之治安徒供一日之戰耳昔苟無此多額之兵即無今日之戰禍設此後尙不裁兵是不啻又釀他日之戰禍也 
　　有爲吳解者曰昔之練兵爲備張耳而今則張已敗矣張之兵不待裁而自裁矣吳苟有救國之誠意者必首先提倡裁兵無疑或又曰裁兵誠急務如南北未統一何則試思南北　統一之癥結可在苟非有光明正大之主張足以饜南方之心理則不統一之癥結仍在也一般國民之心理則以爲不統一之癥結在當局者有北洋派及北方團體等種種之思想旣曰中華民國而可以北洋派北方團體操縱之乎即不論法律而已大足招國民之反對矣故昔之持此論者其人已爲國民所厭棄去國民所厭棄之人而後可期統一統一確有把握則裁兵不成問題矣 
道德 
[養魚感言] [  鍾超人]  
　　養魚之利固夫人而知之矣然提倡者不乏其人而收效者竟未之聞也豈殖之不得其法抑法之不得其人耶二者雖未必無故而障碍之來猶别有在也鄕問有所謂漁賊者彼專以偷魚爲業遇有家魚之放殖者必多方以竊之法律不加重禁官廳置若罔間及其竊而不能得也則施毒焉一溪之魚可以盡斃即水禽水鴨亦在所不免於是企業者則企無可企偷捕者亦便無可偷大利所在同爲不得而己嘗思栽竹樹果獲利亦豐而爲之者卒多束手總爲若輩偷竊故也故我謂國民道德墮落則一切實業終無興起之日豈僅養魚而已哉救之之法固在敎育然樹人百年詎能久待濟急之法莫若法律舉有妨礙實業之進行者均依法辦理庶愚民知所鑒戒而富源亦從可闢矣不識今日之當局者其尙能計及否耶（乙種酬） 
經濟 
[限制生育的我見] [  錦江]  
　　美國山格夫人來我國宣傳限制生育主義値此生活程度日漸提高之際實不啻當頭棒喝也 
　　夫達爾文本馬耳塞司（Ｍahtlus）之人口論而推論物競天擇之思想謂刀兵水旱爲調劑世界經濟緩急之利器然此特治患於已然不若山格夫人限制生育爲防患於未然也蓋與其生而殺之孰若不生之爲愈也 
　　至限制之法夫人已詳言之吾以爲就我國今日現狀覘之限制之　莫提倡遲婚若每見有子女尙未成年者父母即爲之婚嫁夫早年結婚生殖最繁往往年未三十兒女盈前出生率與生活力相較判别懸殊頭童齒豁日爲衣食奔走已困頓不堪遑論所謂敎育乎長此不已人種前途何以改良 
　　故今日爲父母者對此種問題當澈底覺悟而注意此問題者當以提倡遲婚爲職責（乙種酬） 
[商業問題之研究（續）] [  吳東初]  
　　零購學（十二） 
　　貨物來源（一）製造家 
　　物品販賣經過之程序係鏈式的首段爲廠家或農夫末段爲消費人亦即買客居中爲一般中間人如批發商零售商是也向來一物之販買必經過廠家掮客批發商零售商而始達於消費人之手近世物價高昻競爭日烈大勢所趨以减少中間人之費用爲是而廠家之廣告復吸引買客直接購買則中間人之存在日少一日矣但有時因情形之不同非經過多番手續不可是吾人猶可於其鏈式的販賣制度而分别加以研究以明貨物之來源也現試自製造家始 
　　（一）製造家製造家之職務在於將購進之貨品改變其形式售出之以便合乎買客之使用也原料購進製成貨品亦有已製貨品而廠家買進復經過幾種手續改換新式花樣以應買客之需要者 
　　按理廠家宜直接售於買客庶不致取價過高所有中間人經手費用槪可省除近來一般百貨店或部分店以及其他大商店有鑒於此故於購進貨物多直接向廠家往來進價等於掮客向廠家購得之進價本身直接受益買客間接沾惠實商業最經濟之改革也然吾巳言有時掮客或其他中間人之職務非可完全廢止也亦以商人非都做大生意者是未必每一商店均可向廠家大批買進零碎賣出就通例言中等商店佔大多數資本有限全靠向掮客或批發商隨批隨賣若躐級而與廠家來往廠家必嫌瑣碎如强其不辭麻煩而應接主顧又何嘗不可特廠家之售價所以低廉者乃在開銷少手續簡單接入生意全恃大批賣出今如加繁其手續增高其開銷吾恐廠家之取價不復能過於低廉矣 
法制 
[關係於衛生上之法律談] [  竹賢]  
　　世界進化體育學術日見發達衛生之說精益求精故凡衣也食也住也講究衛生者無不力求清潔運動也遊戲也體操也研究體育者無不力圖進行惟體育之重視與否在吾人之自由覺悟於法　强迫之理至衛生一項中外法學莫不以强行法規爲立法要義我國刑法及違警罰法列舉妨害衛生處罰之明文最重者規定一等有　徒刑最輕者亦處以拘留或罰金之罪現届夏令私人之衛生固當注重公衆之衛生更應一致特摘錄我國處罰妨害衛生之各法文於左以警告一般不講衛生而好妨害衛生者 
　　（一）汚穢供人所飲之凈水因而致不能飲者 
　　（二）汚穢由水以供公衆所飲之凈水或其水源因而致不能飲者 
　　（三）以有害衛生之物混入供人所飲之凈水内者 
　　（四）以有害衛生之物混入由水道以供公衆所飲之凈水内或其水源者 
　　（按）以上四欵雖規定於刑律妨害飲料水罪之類内然鄙意以前項行爲倘有不知其水已汚穢而誤飲之則其行爲雖屬妨害飲料水而其結果卽妨害人之衞生自不能與損壞壅塞杜絕水道水源等並論以故謬認前項行爲爲妨害衞生行爲尙祈閱者諸君勿以擅更法文而誚之也 
　　（五）違背豫防傳染病之禁令從進口船艦登陸或將物品搬運於陸地者 
　　（六）知情販賣有害衞生之飲食物飲食用器具或孩童玩具者 
　　（七）違背法令販賣藥品者 
　　（八）未受公署之允准以醫爲常業者 
　　以上各欵均見暫行新刑律 
　　（一）於城市及人烟稠密之處開設糞廠者 
　　（二）偶因過失汚穢供人飲用之凈水致不能飲者 
　　（三）違背一切官定之衞生章程者 
　　（四）業經懸牌行術之醫生或穩婆無故不應招請者 
　　（五）裝置糞土穢物經過街市不施覆蓋者 
　　（七）於厠所外便溺者 
　　以上各欵均見違警罰法（乙種酬） 
 
[不有犠牲那有建樹]  
衞生 
[捕蠅談] [  琳]  
　　蠅之爲害盡人知之無庸再贅但我人旣知其害當設一良策以滅絕之使無形跡於人間此乃一大快事也余觀人之捕蠅也往往於五六月問用酣物誘之偶或闖入收蠅籠内則所殺之數萬不能當其生育之多故每三四月間間見一二蠅於汚穢物中五六月間則處處有蠅飛舞矣蓋彼等之捕蠅不捕少數之蠅於三四月使蠅不能繁殖而乃於五六月間始倡捕蠅又無良策欲使蠅絕跡於世其焉能之夫蠅之生育甚速一母蠅於十日内能生一百二十個小蠅一月以後此一母蠅之子孫當在四十萬頭以上欲捕此四十萬頭蠅甚不易易也故於本月間捕去一蠅即與五月内捕去四十萬頭蠅與六月内捕去五百萬萬頭蠅相等也近日蘇州東吳發起一捕蠅會由本校學生集大宗會欵製撲蠅具數十散給於附近貧苦子弟使彼捕蠅捕得十頭卽給以銅元一枚誠一舉二得也故自上星期至今成績頗佳竟有四千餘頭之多即可减少五六月間七五六○○○○萬頭以上之蠅數也豈非快事乎現正進行中預料今歲蘇地之蠅當不致滿翔室中也願各埠衛生家其亦繼而捕之則可恨之蠅當不難絕跡矣（乙種酬） 
雜錄 
[彗星與人事] [  陶天南]  
　　在前二世紀以前歐美人士多目彗星爲不祥之物以爲天下將亂人民將禍之兆故彼輩對於斯星之態度亦如十數年前之吾國人士然自近二世紀後科學家出以望遠鏡發見常人無從得見之彗星數至四百再至哈來氏出（Ｈalley）能算得一種吾人得見之彗星（不用望遠鏡）於七十五年回至地球一次且云一千六百八十二年發現之彗星必於一千七百五十七年復出是時人民迷信心重多非笑之至若是時之科學家亦在半信半疑之間祗待其期至而騐其實耳後斯彗星果依期而出現於天空（科學家因尊稱斯彗星爲哈來彗星）哈來彗星之首大如圓月其尾占天空中三分之一然雖是星爲彗星中積量中最大者而見之猶不甚明顯故其他光小之彗星難發現於日中吾人亦無以見也自是年後是星復按期而至者二次其最近出現在一千九百十年（民國元年間）則其將復出於一千九百八十六年（民國七十五年）（年在十歲或念歲以下者能親見之也）至斯事後人民之有識者自能將昔日對斯彗星所抱之迷信打破然有人對於彗星又有一種恐懼生焉蓋恐其如帚之長尾與地球相觸則地球與其上之生靈萬物殆矣然其尾非實體乃日光反射其星所含之電質之驅力致成此如尾之長光故若近數世紀前地球雖行經其尾未常有損且照靠得威（Ｃoldwell）及愛肯不來（Eikenberry）氏合著之科學大要（ＧeneralＳience）中所言謂雖地球與其首部相衝動對於地球或其居民皆無大損害則吾人對於彗星所生之恐懼心盡可打消矣（乙種酬） 
 
