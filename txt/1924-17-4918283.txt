# 1924 - 17 - 4918283

 

Page 1

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
 

Page 2

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
 

Page 3

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
 

Page 4

 
 
第一萬八千二百八十三號;中華民國十三年 西曆一千九百二十四年一月十八號
星期五 * *時論（特約） 
[選舉制定省自治法之代表所謂省法律三字之研究心史]  
　　地方制度中第一百二十六條「省自治法由省議會縣議會及全省各法定之職業團體選出之代表組織省自治法會議制定之前項代表除由縣議會各選出一人外由省議會選出者不得逾由縣議會所選出代表總額之半數其由各法定之職業團體選出者亦同但由省議會縣議會選出之代表不以各該議會之議員爲限其選舉法由省法律定之」此條全文逐句皆爲制定省自治法明白規定制定之事托之省自治法會議組織此會議托之省縣兩議會及省法定職業團體所選出之代表選此代表先之以選舉法定此選舉法托之省法律至此項省法律之何由產生則條文不言乃爲吾儕應研究之點矣 
　　省法律必由省之有立法權者定之省之立法權應屬省議會此不待再計而决者也夫從憲法條文言之第三十九條「中華民國之立法權由國會行之」第一百二十八條第一項「縣設縣議會於縣以内之自治事項有立法權」國與縣之立法權屬於國會與縣議會旣有明文而省立法權之所屬憲法獨無規定但雖無規定當以文例求之仍應屬於省議會何也第一百二十七條第一項「省設省議會爲單一制之代議機關其議員依直接選舉方法選出之」此所云單一制之代議機關明其與國會之爲兩院制之代議機關形式雖有不同代議之職務則無異有代議之職務則必有立法權此文例之可求爲詳略互見者也 
　　然則制定組織省自治法之會議之代表其選舉法必由省議會定之此無疑義但事實則有難槪論省議會而制定此項選舉法如浙江之省議會省民及省公團可立即奉行之夫又何說省議會而不予制定此項選舉法如江蘇之省議會省民及省公團將遂以無可奉行而不制定省自治乎此其答解仍當返而求諸憲法夫使憲法於「組織省自治法會議制定之」句下即云「其選舉法由省法律定之」則空洞無限制其法大費規定省人民之仰賴於省法律者爲具體之法律今憲法云「前項代表除由縣議會各選出一人外」然則全省各縣縣議會各應選一人此選舉法已定之第一點也憲法又云「由省議會選出者不得逾由縣議會所選出代表總額之半數」然則江蘇有六十縣應由縣議會選代表六十人而省議會爲能定省法律者憲法已限定其可選代表之額不得逾三十人夫曰不得逾則三十人爲最多之限少則聽之故當以不及三十人之數計算如浙江之七十五縣縣議會代表七十五人半數應得三十七個半去半個而爲三十七人足不得逾之一證也此選舉法已定之第二點也憲法又云「其由各法定之職業團體選出者亦同」則法定職業團體在江蘇亦應選三十人以内之數之代表此選舉法已定之第三點也合此兩種可認其爲六十人以内之數而縣議會代表則爲整六十人故縣議會而有全數代表出席如其他兩種代表未到法律上可認爲已過半數已足成會此選舉法已定之第四點也 
　　有以上已定之四點則奉行憲法即成立選舉法之大部分此大部分爲無可更定之餘地其須省法律爲之補充者有必要之點一即何等團體認定爲法定職業團體何團體支配應選代表幾人此認定本非必要凡法定職業團體之名稱社會自有一定農商敎育三團體其爲法定職業之轉體由來已久後更有律師公會名實相府然浙江即不認爲可選此項代表之團體揣其意蓋謂議會之選舉代表不以各該議會之議員爲限所以廣其求才之意旣求立法之才不取之於法律家而誰屬律師公會爲法律家所薈萃自是供議會選舉之地以有被選舉資格重之不必以選舉資格泛與之惟其支配則必有一確定之明文方無爭執之弊然使各法定職業團體能自相支配舉出三十人以内之代表則亦無要求省法律爲之支配之餘地其餘有不必要之點二（甲）所謂不得逾者究應少於三十之數幾何（乙）不以各該會議員爲限應否定爲會以内若干會以外若干此二點有規定則從規定無規定則自從憲法爲任意之規定然則無論必要不必要皆可逕用憲法以成完具之選舉法省議會不開會不是阻省自治法之進行也或者謂省法律三字可不作省議會所制定者解釋若必由省議會定之何不逕稱省議會而稱省法律省法律三字不過與國家法律相對待謂可以各省各定無庸劃一云爾此亦一說但使省議會起而爭此立法職權反生爭論不如從憲法解釋之爲有依據也 
[國内專電]  
　　北京電十六夜王克敏入府未見曹即赴顧宅晤王毓芝顏惠慶顧維鈞謂國會對我太嚴重若就則做靶子恐内閣爲我連累旋晚餐後同赴高宅擬今夜見曹據孫方息先留王如不能請府再保一人如府除王外無他人則請王保一人代部所云孫自兼或項代係一種說法（十七日下午八鐘） 
　　北京電王克敏以查辦案通過未敢就盼政府將審查中之彈劾案打消甘石派開會爲王助某派且謂如審查案成立府洛兩方以年關在邇將向國會算賬係王方空氣實則府僚盼孫閣與國會打交手仗可代曹分謗今見孫對國會敷衍頗致不滿 
　　北京電東方時報載王克敏眞意堅壁清野待孫屈服否則迫孫下野有人代理將實行原定財政大計畫等語（十七日下午一鐘） 
　　北京電孫方消息財長如勸王不成請府方再薦一人免日後隔閡至龔心湛前長財時爲曹衛隊旅經費不准核銷府僚對龔無好感日前孫閣原單並無龔名外傳龔繼王不確 
　　北京電孫閣財政計劃在一月後發十三年公債以崇稅作抵基金交稅務司保管在公債未發行前擬商借關稅三百萬即以公債發行後補還以一兩月爲期公債條例照羅文幹辦法公開分還債及若干月政費匀攤手續費政府絲毫不受國會歲費亦照政費匀攤謂預料可得國會同意 
　　北京電孫令院秘廳備議案㈠設施行憲法機關㈡防止地方戰事法㈢整理財政及内外債㈣籌辦貧民生計㈤償付各機關欠薪辦法又擬舉行府院聯席會議討論南北統一此舉能否得府僚贊同難定（十七日下午一鐘） 
　　北京電篠（十七）閣議商財政孫言下午親自入府面請白宮再留王或請王借一人代部又决許繼祥爲海道測量局長邵勳爲大理院推事陸部總務廳王典型免胡恩光繼陸部軍務司長張繼元繼又報告吳王蕭馮及各督駐外各使均來賀孫電又議蘇省創辦捲烟特稅决函外財敎稅務處會核辦理又議杜錫珪請由崇稅庫劵撥百萬决覆該劵尙未成議無從辦理又决指令通緝陳世珍又决訓電李濟臣謂匪首吳大脚老洋人均斃餘股仍須痛剿以絶禍根 
　　北京電昨某名流告孫府方感情程度無限制的國會感情無常態的旣不必向國會拉攏復不必代府方以抗國會行年七十介於兩姑宜爲晚蓋策萬全（十七日下午一鐘） 
　　北京電津電話傳王承斌受小驚 
　　北京電交外兩部日内决定委員人選並定日期與日本商改中日電約·及烟台旅大海線·東三省陸線等案 
　　北京電比京電法義約比政府會駁電匯比外部核議以和約規定電匯法與比情形稍異難拒駁即電駐法比使商同法政府再爭中政府二月十日承認照會用金將拒駁電匯一節緩提等語（十七日下午一鐘） 
　　北京電廣九溫局長急電京部工人因欠薪譁變非匯來八萬無收拾法 
　　北京電京漢改良運輸將庶務購料改新簿記去年增收六百餘萬本年預計再可增收一千萬各路扣京漢車千餘輛未收回曹吳去年協餉千餘萬軍隊運輸記賬二百餘萬京奉轉車記賬四百餘萬雖凈利千七百萬並無現欵（十七日下午八鐘） 
　　北京電京綏路包頭匪熾由綏遠開兵兩營往剿（十七日下午八鐘） 
　　北京電擬令馬明亮爲黔軍第一混旅長又擬韓光祚繼鄂政務廳長 
　　北京電菲麥總統電請吾國承認 
　　北京電王廷楨已由洛回京昨見孫詢庫倫都護使命令何以未發表孫言俟馮有覆函即發表 
　　北京電陸錦之第九師洛吳主張另派人曹意擬任李榮殿爲師長 
　　北京電陸錦到部後飭機要科立簿兩本分列重要次要兩門重要者送總長閱次要者送次長閱 
　　北京電孫定每日十時到院辦事傳諭全院人員同時到院（十七日下午三鐘） 
　　天津電津浦局長孫鳳藻言該局營業狀况十二年度比十一年度增收二百萬元 
　　天津電津銀行公會推舉中行經理卞白眉爲董事長 
　　天津電省令直隸省銀行鈔票通行各縣准納稅課 
　　天津電議員陳煥章以憲法頒布爲國家慶典擬建議政府豁免錢糧以蘇民困（以上十七日下午二鐘） 
　　濟南電鄭電政府請將海軍餉項按月發放以安軍心 
　　濟南電臨沂迭衣莊·德平朱家橋·諸城程戈莊·先後被匪焚屠擄掠熊撥欵一萬四千元分頭振濟 
　　濟南電熊鄭電賀孫閣孫派張秘書來濟答謝（以上十七日下午一鐘） 
　　哈爾濱電東烏兩路聯運事東路已計畫建倉庫於傅家甸後身直對馬家船口處 
　　哈爾濱電哈埠董事會謀與特警聯絡整理市政雙方職員十七初次會談 
　　哈爾濱電去年東路運輸收入比一九二零年增百之八十三 
　　哈爾濱電查禁洋販兌現特商歸道外警廳就近監視（以上十七日下午九鐘） 
　　漢口電交涉署五次函日領對日領關於田案侵（十二）函逐一駁覆仍請查照前提四條迅予辦理外部寒（十四）覆各團體聯合會謂田案本部前已照會日使嚴重抗議旋據覆稱田確係因盜案嫌疑畏罪自縊並非敝國警察勒斃本部對於此案極注意現仍繼續調查事實以憑核辦 
　　漢口電漢黃鎭守使所部巡緝營欠餉六月鎭署派員向商會業主會商借六萬元並聲明如逾陰曆年底即不負防務責任商會因召會議决向銀行公會挪借 
　　漢口電漢警廳長蘇霽調京遺缺委王起貴接充 
 
 
 

Page 5

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
 

Page 6

 
 
第一萬八千二百八十三號;中華民國十三年 西曆一千九百二十四年一月十八號
星期五 * *[國内專電二]  
　　漢口電雷么在應山訊明凌遲處死僞參謀長陳大爺亦處决 
　　漢口電湯薌銘派陳定遠來鄂請以馬路局商埠局收入爲商埠督辦署經費蕭允俟湯到漢就職後再定 
　　漢口電援川軍前敵總執法處經趙榮華預定月費三千二百元由鄂撥給 
　　漢口電吉倫女士出險後由汝州送洛 
　　漢口電韓光祚政廳長發表後省議會及各公團反對尙烈現正調查韓之踪跡預備驅逐（以上十七日下午八鐘） 
　　重慶電財廳長朱光勳抵渝設行署　　重慶電省渝軍文（十二）在銅梁接觸劉湘袁祖銘楊森督戰勝省軍引退内江川黔軍連日紛向前方開㧞（以上十六日下午二鐘） 
　　重慶電昨漢廠運渝子彈八十萬發 
　　重慶電袁祖銘到中路虎峯塲策援左右翼寒（十四）激戰於葫蘆灘 
　　重慶電劉湘寒（十四）由壁山前進省渝軍元（十三）在銅壁間西山大戰省軍棄銅梁走（以上十七日上午十一鐘） 
　　長沙電洪江德敎士石桃斯被擄一案有七十老人胡彩章冒險入匪穴謂石困窮無錢自贖不如釋之匪初不允後允出伙食費八百串胡赴蔣鋤歐旅部報告蔣令胡與警隊長備欵護送石抵洪石現駐洪江福音堂身體安全蔣電請趙厚獎胡之忠勇 
　　長沙電馬濟十六日上午由岳抵省 
　　長沙電葉開鑫删（十五）抵洪江 
　　長沙電各司長定篠（十七）下午全體出席議會說明收束軍隊及理財計劃又因核減七司政費及議會催造預算案特於篠（十七）上午開政務會議聞唐巘所擬理財計劃自本年一月起六月止每月軍政費總數規定四十萬（甲）軍費二十五萬第三師列十八萬其餘各師旅不敷之數由特稅彌補（乙）省城各機關政費十五萬不敷之數由造幣廠餘利彌補各縣行政經費知事當可自謀惟司法經費無着落（以上十七日下午二鐘） 
　　長沙電議會銑（十六）討論兩案㈠收束軍事及理財除省務員出席口頭答覆外並應以書面交議㈡取消總指揮部案多數議員意見省長發表命令須院長副署總指揮則不然軍事時代軍令宜迅速設指揮部原無不可現在西南軍匪未清可緩取銷惟總指揮應隸省長之下提案人默無一言後因在塲人不足法定人數宣告延會 
　　長沙電總部因年關在即派員往各縣稅局提欵 
　　長沙電趙咨議會略謂戰事尙未完全結束防敵防匪籌備接濟不宜稍懈軍資處經手事繁暫難取銷軍事特捐濱湖畝捐亦難取銷 
　　長沙電第十三旅長唐生明仍將旅部移駐常德（以上十七日下午二鐘） 
　　長沙電平民敎育促進會咸（十五）日開成立會敎育司長李劍農演說省長因病未來由我代表義務敎育收效過遲且成年失學之人尙難加入故吾人尤須努力平民敎育各界相繼演說皆注意要政府負責籌經費後選舉李劍農羅先闓等爲董事 
　　長沙電外傳蔡部團長彭壽恒因兵散不知下落司令劉文錦被陳部指揮戴斗垣擒獲確否待證 
　　長沙電各校長及敎職員聯席會議代表删（十五）議决㈠議會開議紙烟捐案時要求允許敎育界全體旁聽㈡省河釐金撥作敎育經費案請政府繼續維持㈢榷運局經收之學欵被第八路指揮挪移應嚴重交涉㈣呈請省長開敎育經費會議㈤派員赴財政司索積欠（以上十六日下午五鐘） 
　　香港電孫令海防司令陳策免職以馮肇銘繼 
　　香港電探報粤軍定徑（二十五）大舉反攻沈鴻英部開始由連陽進窺英德連日陽山附近砲聲終日不絶贛南方部及蔡新調來之呂部亦紛紛移動聞前哨昨已接觸駐翁源趙成樑部已往始興助防 
　　香港電范石生銑（十六）在江防司令部邀譚延闓樊鍾秀劉震寰等會議内容甚秘 
　　香港電石圍塘滇軍内鬨時孫調湘豫軍赴白雲山沙河扼守至今該軍未他調 
　　香港電財部訓令粤海關將限制銀毫出口案注銷 
　　香港電廣州米行工人因要求條件店東答覆不滿意銑（十六）派工人往河面阻各店起貨四鄕購米亦不准交貨米行已成無形罷業港米行不敢運米上省市廳恐鬧米荒派員勸勞資雙方勿走極端（以上十七日下午六鐘） 
　　厦門電厦門苛捐迭出近又增麵粉捐糖捐保安捐房捐煤捐海防捐外復創頭髮捐米粉乾捐等商民不堪其擾霰（十七）日全體罷市但財政局長邢藍田聲言維持到底 
　　厦門電以灣籍民持械白晝刦掠日必數起各國領事亦有責言總部不得已出示禁止一般人携帶武器旋即派軍警沿街搜檢行人台民反抗竟出槍亂擊有台人數名聯名電台灣總督派艦來援但領事團對台人一致厭惡日領以輿論不佳又因總部態度堅决不願小題大做（以上十七日下午五鐘） 
[國外專電]  
　　敦倫電十四日晨張孝若偕英政府特派員到向非爾德Ｓheffield考察惟拷鋼鐵廠亞雷Allen軍械廠到處懸掛中國國旗晚間總商會宴會拜爾福爵士SurBalfour及大學校長哈當爵士SirHadow均有演說張演說中國政治紊亂係局部不和不久必能大定實業發達甚速觀近年進出口貨歷年增加即可證明十五日市長歡迎大會到會極衆（十五日） 
特約路透電 
[南北時聞]  
　　十五日廣州電第三軍團滇軍之叛變者今日壓平預料將交讓廣三鐵路之管理權 
　　十五日廣州電國民黨大會因代表多人今日未由滬到已展緩開會 
　　十五日廣州電伍朝樞聲稱孫中山不日將宣佈廣州爲獨立軍政府 
　　十七日北京電内閣今晨開會財政敎育二總長均未出席並未討論財政王克敏仍不肯就職今日聞總理或將命財次項驤代理財總 
　　十七日天津電段祺瑞病勢漸減今已脫險 
[實業專使蒞英記]  
　　十六日倫敦電張孝若專使等今日至白萊特福染業聯合會總會閱看染色呢棉疋頭及人造絲製品之可供銷於遠東者後至白萊特福商會與關心中國商業之會員五十人會談所談者爲商標·内地運輪·樣品郵費減輕問題張允於回國時以此事呈報政府會談後各員由市長宴待張等旋赴索台爾廠會晤呢絨等之製造家 
[日本政局與地震]  
　　十七日東京電政友會内部分裂領袖五人宣稱不贊成會長高橋之政見將另組新閣贊助清浦子爵政局將因以變動 
　　十六日東京電政友會今日開會决議於國會召集後即贊成不信任新政府之决議案現信皇太子婚禮將近國會或將休會休會期滿後如無調和辦法則清浦行將下野按今春已屆總選舉之期政府或將以解散國會免於國會集會時遭遇失敗爲穩健政策 
　　十六日東京電地震之夜因謠言紛起東京人民異當驚惶但震勢不大自昨晨六時起即無可注意之震動死者約三十名均日人無外人各項交通均已復原惟電報傳遞甚覺遲慢 
　　十六日東京電政府爲鞏固匯率計决議放出存於國外之現金購辦必要之用品運入國内 
[香港新地產公司]  
　　十六日香港電新公司一家名香港殖民地產有限公司以新其昌公司爲總經理在港政府註册資本五百萬元 
　　十七日香港電青洲英坭公司股東請總經理新其昌公司召集特别會議發行新股以增資本三百萬元每股至多收一元 
[澳相演說英帝國前途]  
　　十五日倫敦電倫敦澳人公會今夜設筵爲澳相卜魯斯餞行卜氏列席演說其詞由無線電散布於外以告五十萬聽衆卜氏之意世界之和平或武裝之解除斷非英國獨自裁减軍備所能促成卜氏稱殖民地要求與聞帝國外交政策但殖民地亦必須擔負應得之義務認助國防經費澳洲旣完全凖備擔負此責任與義務希望他殖民地亦可承認同樣義務矣英人將否朿緊結合帝國之連瑣歟抑帝國外部將陸續分裂爲數獨立國歟今日已届决定此問題之時機以澳洲言澳洲固願繼續爲帝國之一部也英國對歐之重大難題必英國毅然决然採行有力而堅决之政策然後始可解决而此政策亦必有帝國全　爲其後援然後始可成功英國日後　將被迫而見掉首不問歐事聽其自生自滅之必要届時英國惟有專力於帝國俾至少可得舉世皆狂惟我獨清之結果耳帝國之於英國其重要猶英國之於帝國殖民地之能力英國忘之過甚要知戰時成績具在所以能得戰勝之結局者未始非殖民地成績所致也一大國而自剝削防衛之力抛棄厲行其志願之具徒鼓勵他國增其軍備而已英人無端縮减飛行力已鑄大錯今對於新嘉坡築港事復徘徊顧慮是又將鑄一大錯也華會所議定五五三之比率不適用於太平洋英國苟無新嘉坡軍港則在太平洋中將不能安置一主力艦換言之苟不在太平洋築一根據地則英國勢將放棄其太平洋中大海軍國之地位蓋英美日海軍家皆以主力艦仍爲海戰中决勝之物也故新嘉坡軍港之建築世界和平繫焉不僅此也且可促成世界軍備之裁减卜氏繼言及英國經濟難題謂渠近曾遍游英國各處而知英國人民尙未了解帝國之可能性今亟宜設法喚起英人之想像力至於經濟會議各决議案在實際上皆甚適宜旣有良好意識且關帝國統一不可不付諸實行英國固不受實施各案之朿縛但渠信凡有政治思想之政府定能實施之而無所　其躊躇如英國不欲有優待稅率則澳洲願凖備討論可使帝國貿易關係愈增密切之其他方法無論何黨政府其職務在組織經濟會議所主張之永遠經濟委員會而使委員會之人物得英國及帝國各處人民之信任凡關於經濟之事件應提交該會討論之該會之决議當可决定帝國之將來及世界之命運云 
[英國政潮記]  
　　十六日倫敦電下院今日討論英皇訓詞外部次官麥克尼爾氏發表外交事件之言論以答覆議員責言略謂對外政策在實際上賡續不變過去五年内如果有辦理不善之大錯則負責者大都即今日最指摘政府之人如麥克唐納爾氏果入外部而足踏普恩賚以期恢復歐洲和平則人將見渠在幻念中耳政府遇有機會輙即召美國之扶助以期解决賠償問題至於來因地分立運動政府對之素持德國各邦不容宣布獨立脫離德國之態度蓋德國若分裂則關於和約之全局將因以大變也如德國各邦欲得自治而不脫離德國則英國决不干涉之祗須有實出於民意之充分表示耳來因大部份境内分立運動本非滋蔓難圖因英國之勢力輔以比國之襄助分立運動卒歸消滅但在巴拉狄那特境内則分立黨聲勢日甚初以爲有眞正之分立行動繼知並非眞確如聽其自然則早已潰散矣政府現已派克萊武氏赴巴拉狄拉特調查此舉使英法愈增一番衝突希望此種衝突即日銷除而克萊武之報告可使政府决定其行動政府之魯爾政策未嘗有誤彼以英國聲望掃地爲言者實爲失言前君士坦丁英軍司令哈林登曾謂英國在近東之聲望未有若今日之高者埃及專使愛倫碧將軍亦謂英國在埃及之威望甚隆而殖民地領袖某君在帝國會議時亦稱無論行至何處輙見一國輿論最足爲人重視者莫英國若據現有各消息觀之麥克唐納爾氏將自長外交想不出數月麥克唐納爾氏將以渠幻念已除爲下院告也云云財政大臣尼維爾張伯倫答喬治之詰問謂德國現允償還在英國賠欵法下之德國出口商家德代表一人現已在途擬來倫敦討論償還方法政府現已設法不使佔領境内所存自二百萬噸至三百五十萬噸銅鐵濫價出售致礙及世界市場英員現已出發赴佔領境政府且提議組織協約國公賣會凡出口之數超過一九二二年出口平均額者法國已允不發執照張伯倫又謂雖目前抵付賠欵之貨物繳出較魯爾佔領前爲少但觀於法總理之諾言德法商家迄未締結實業契約如將來有此契約則法國想必先予英政府以表示意見之機會云云保守黨彭尼氏稱政府應請法國給予法國必尊重英債之保障並應請法國等在最後解决以前先付債欵若干云下院旋休會至明日屆時工黨將動議不信任到 
　　十六日倫敦電外部次官麥克尼爾氏今日在下院暢　 
 
 
 

Page 7

 
 
第一萬八千二百八十三號;中華民國十三年 西曆一千九百二十四年一月十八號
星期五 * *言斐洲湯吉爾條約謂此約使湯吉爾永遠中立並維持門户開放設立國際共管者所以杜任何一國獨握超越權也喬治問誰管理此口岸次官答稱國際公司之資本分派如下法國三成英與西斑牙各二成摩洛哥政府國際管理處及其他國各一成故法國權利僅有百分之三十耳（反對黨高呼曰不然）此約如下院欲討論之政府定可予以討論機會至於此約在簽字以前曾否由國防委員會核准則渠現未能言之云獨立工黨華德氏稱此約簡直將湯吉爾口岸奉送與法國也 
　　十五日倫敦電工黨議員來恩氏將動議工黨對於英皇訓詞之修正案如下「余等職責所在不得不謹告皇上者皇上現任顧問諸員不得本院信任」 
[英國路工之罷工信]  
　　十六日倫敦電全國路工總會之書記長湯姆斯氏昨日聲稱路員縱宣布罷工惟屬於該總會之路員仍將繼續辦事全國工資會議之决議旣由總會贊同且由渠簽字故渠未可失信無論後果如何總會旣已贊同於前自當尊重於後云但司機人與火夫聯合會則昨夜宣布已將停止工作之日期與時間通告全國各支會庶各處可同時罷工並請全國路工總會之會員亦於同時停業 
　　十七日倫敦電自行車與馬達自行車現皆在修理中蓋防鐵路罷工風潮於星期夜半開始也鐵路公司自信能以不屬有關係工團之路員維持適當之交通 
　　十六日倫敦電全國機車技師及火夫聯合會决計罷工今日工黨秘書漢德森氏忽至聯合會總部現信乃與調停有關 
　　十五日倫敦電麥克康納爾氏今日在下院稱帝國會議之提案可交下院自由表决 
[美國議會紀事]  
　　十六日華盛頓電參議員波拉氏今日在參院中述及法國之戰績請衆注意法國會不與美國解决還債辦法而反以資貸與歐洲各政府波拉氏稱法蘭西爲歐洲從來未有之大黷武國美國納稅人現爲其擔負陸軍七十五萬人之經費不啻自己之軍隊云 
　　十六日華盛頓電民主黨議員開拉威氏今日在參議院詆責内務總長福爾氏出租油地有背信用並責福氏以美國燃料售與投機家其中一人自詡將獲利一萬萬元衆爲大詫 
[德航工與英工人聯合會]  
　　十六日倫敦電路透電社探悉德國船主答覆德船主與罷工之德海員應在倫敦開會由英國全國水手火水聯合會主持一切之建議謂與英國聯合會討論德人工資完全不成問題英德狀况不同工資當然亦不同自十一月起德海員工資均以金幣付足以美金爲本位不受匯率上落之影響 
　　十六日倫敦電船港僱主與運輸工人聯合會討論工人要求每日增加工資兩先令後即通告聯合會謂照目下商業狀况不能照允聯合會現將此事報告代表會議 
[調查德債之專家委員會]  
　　十五日巴黎電專家委員會第一次開會决議秘密會議今晨委員會决議請德代表沙特氏於下届會議出席俾備詢問關於圜幣各問題之消息明日委員會將續開會議 
　　十六日巴黎電專家委員會設法恢復德國豫算案之平衡及鞏固德國圜幣今晨開會但未發表公報 
[各國近事記]  
　　十六日墨京電美代使已得墨政府之允可派美軍艦二艘赴維拉克魯士及土克斯班美巡洋艦大柯瑪號現開赴維拉克里士聞美銀行三家之代表現赴墨京與墨政府商訂借欵二千五百萬披沙 
　　十六日倫敦電國際聯盟股員會今日與匈首相會商以國際借欵英金一千萬鎊貸與匈國事聞法代表因二十年期限太長主張减短英代表反對此議 
　　十六日美國萊克赫斯特電海軍飛船希尙圖號已定今夏往探北極今晨忽爲大風吹斷繫纜隨風而行歷若干時後卒安然駛回於晨間四時十分降地船中共載三十人均無恙 
[公電]  
　　北京通電各省衙門均鑒本日令任命鄭金聲爲綏遠陸軍混成旅旅長此令任命唐福山爲陸軍第三混成旅旅長此令任命倪蔭福爲綏遠陸軍混成旅第一混成團團長劉子誠爲綏遠陸軍混成旅第二騎兵團團長此令任命黃家濂爲督理山東軍務善後事宜公署上校參謀此令參謀總長張懷芝呈請任命張冠文爲督理山東軍務善後事宜公署少校參謀應照准此令司法部呈請派張葆彝爲修訂法律館纂修應照准此令陸軍部呈請任命李榮亨爲綏遠陸軍混成旅第一混成團團附應照准此令陸軍部呈請任命劉茂典爲陸軍第十三師步兵第二十六旅少校副官應照准此令京銑印 
國外要聞 
[日本政局之大糾紛]  
　　政府决意解散議會政府决定議會開會後苟三派聯合提出不信任案時即斷行解散並不停會蓋不信任案縱令列入議事日程將於未表决以前即討論中下解散命令清浦首相答日新聞記者團之問曰倘至不得已時自非解散不可 
　　高橋總裁攻擊元老高橋政友會總裁於十六日發一長文之聲明書言貴族院出掌政權違反憲政常道對於各元老態度尤攻擊不遺餘力 
　　貴衆兩院將起衝突政友會分裂之後必有新黨出現貴衆兩院必因此惹起大衝突大木遠吉伯必保留貴族院原籍而入新黨占重要之位置 
　　政友會員紛紛脫黨十六夜政友會總務山本雄達中橋德五郎元田肇床次竹二郎四氏會杉山本邸協議甚久結果决議連袂脫黨同夜十二時赴高橋總裁邸提出脫黨願書政友會所屬議員山口能野鈴木義信等已脫黨本日午前十時政友會在高橋總裁邸開幹部會承認元田氏以下三名脫黨并决定此時須極力防止有脫黨者 
　　另組新政黨將成立脫黨之床次元田山本中橋等聲言可糾合同志二百人以上俟地方議員上京十九日集合帝國旅館二十日開定時大會並將脫黨願書全部提交總裁之手新當組織後山本達雄氏爲黨主與元田中橋床次等共採合議制幹部則由互選新黨名爲立憲政友黨或稱政友本黨又聞提出脫黨願書之政友會元田四總務已着手組織新黨以期貫澈其改革初志宣言書亦將於組黨當日同時發表 
　　研究會援助現内閣研究會伯爵團於十六日午後五時開懇親會討論良久最後决定團結一致援助清浦内閣不問政友會向背如何該團當始終表示好意又聞研究會最高幹部之眞意不問政友會向背如何决一意援助現内閣毫不猶豫即停會解散亦所不惜至斷行解散時或謀擾亂政局亦未可知 
　　西園有意收拾時局西園寺公爵見時局益趨紛糾有起而收拾之意十七日對於某方面已有所表示又聞在興津靜養之西園寺松方兩元老十四日接恐嚇信二封一封署名爲暗殺團本部愛國生極力攻擊元老之態度要求以後不干預政事一封未署名僅云山本内閣囗囗囗囗等須鋤而去之以廓清政界現在正在嚴探中（以上十七日電通社東京電） 
　　開彈劾内閣國民會今日在山王台開彈劾因閣之國民大會意氣大揚政友會領袖山本床次元田中橋四氏已於昨晚深夜出政友會據一般觀測政界將因此益形紛糾多事 
　　新政當將發表宣言政友會分離派現正以脫黨之四氏爲中心設事務所於東京站旅社着手組織新黨謀堅固改革派之團結一方致電於地方代議士竭力羅致擬於本月十八九日左右舉行成立會現正在起草宣言書併擬於開成立會以前决定黨綱及政策等該派自稱以漸進主義爲基礎以中正穩健爲宗旨號召一百五六十名甚爲易易云但報紙上對於該派殊形冷淡政友會一方面現開緊急總務會承認山本元田床次中橋之脫黨而頗以床次之脫黨爲出於意外然因脫黨者不出百名内外甚抱樂觀 
　　政局前途尙難逆料因政友會四總務之脫黨政友會之一半行將分離另組新政黨其結果政府將破棄組閣當初所標榜之一視同仁主義以新政黨爲與黨而臨衆議院一方面政友會之殘黨與有關係之三派愈堅固其團體而出諸彈劾之態度亦爲必然之勢三黨首領已向擁護憲政運動三派代表宣誓故結局三派聯名之不信任案之提出殆無疑義新政黨無論如何努力不能比右聯合軍更佔多數外間傳說政府期待總選舉後之結果决定斷行解散惟其實行之時機與方法胥視今後之形勢而定但尙有新政黨人數之多寡對於皇太子慶典之顧忌深慮解散之各派議員之和合問題等夾雜其間故此間不無多少之餘地而首相之意似已决定立憲的行動固不因皇太子之慶典而有所觀望也（以上十七日東方社東京電） 
[日本又大地震（三）]  
　　台灣高雄亦有地震酒匈川附近之異變 
　　東方社十七日東京電云此次震災以相模之户塜藤澤厚木松田伊勢原地方爲被害最甚迄今已判明之此等各地之被害狀况合計死者十二名負傷者二百七十五名房屋之全壞者七百五十七半壞者三千七百七十二再加其他各町村計其數殆甚多東京地方之被害者合郡部計死者六名負傷者四十三名房屋之全壞者六半壞者九十八東海道線中央線由昨晚起已開通十六日台灣高雄電云昨晚七時半此問有極强之地震 
　　附上海消息據此間日本電報局發表自十五日日本地震後一時斷絶之關東震災地方（東京神奈川琦玉　各府縣）電線現已修復由十七日起照舊收發 
　　電通社十七日東京電云此次地震酒匃川附近發生異狀路面到處龜裂土地破壞各處清水湧出不止有時達三尺之高附近谷川非常汚濁河水忽變成赤色 
國内要聞 
[北京通信（浴）]  
　　孫寳琦就職之前前後後府院暗潮已隱伏 
　　政府因制吳而提出孫寳琦組閣國會又因倒高而通過孫閣孫閣旣被國會通過矣王毓芝高凌霨等初則張皇失措亟思有以制新閣之成立繼以孫係元首提出國會通過若一再延宕恐必招其他之反感反出岔子殊非良計遂借白宮之來頭召孫入府霎時間硬將全體閣員决定即以迅雷不及掩耳之手段急遽發表孫固亦好好先生元首旣有所表示豈敢道一個「不」字且王毓芝虎視於旁更無孫氏說話餘地凖保系之内閣因以成立故王毓芝曾有憲政黨尙未失敗之誇言且更自詡成功謂本黨成立後即高揭倒吳之旗幟與行政委員會之組織今吳之走津行政委員會亦已成立孫慕韓内閣急遽通過雖非本黨之預定計劃究之孫係元首提出之一人本黨曾稱政府黨對於政府提出之閣揆自無否决之理是高凌霨之下台爲自然之結果云云以吾人觀察此種語調雖係解嘲而孫閣閣員之如是分配憲政黨實未臻失敗也當孫閣同意案通過時憲政黨各理事曾有辭職之擬議報紙登載殆遍旋該黨自行聲明否認理事辭職之說至其黨員除姚守先葉夏聲一部分少數份子宣告脫黨外尙未至於全數解體地步西官飯店之牟琳派議員因投孫内閣之同意票與該黨發生裂痕該黨於憤怒之餘雖加以拚命攻擊而牟等除於御用通信機關爲譚話式之辯明外對於該黨仍不稍涉攻擊且因歷史上的關係亦不肯正式與該黨宣告脫離而該黨亦不敢下除名之處分所以然者雙方意見雖有分歧之處究之倒吳則爲一致之主張現衆院行政委員會雖經宣告成立而議長問題尙未有正當之解决吳派議員對於吳景濓返京之運動仍着着進行兄弟鬩牆外侮其禦故西安店與甘石橋仍在不可分離之關係中也至孫慕韓於命令蓋印發表後因與本人預定之名單不盡符合已感不痛快且七八年根深蒂固之稅務督辦復被人佔去亦非始料所及其懊喪情形實不可言喻故孫出公府返宅後即以避囂爲名遄赴海甸雖海甸之行爲孫慕韓週期間所常往固未足怪然適茲新拜閣命賀客盈庭而孫乃恝然他適其不快之感於斯可見聞前晚中立派議員李載賡葉夏聲萬鈞等亦有海甸之行詢以施政方針並質問王克敏之不可入閣我公前此曾有表示不料明令發表而王仍巍然獨存究爲何因孫對於若輩之質問僅表示王氏精明强幹足膺繁劇且主座倚畀甚殷吾人亦不敢强拂其意言下頗有不豫之色李等又謂總理雖係元首特任然曾經國會通過對於國會實負責任望總理本内閣制之精神應付國事並希早日就職言畢而返又府方於命令發表後曾派王蘭亭前往孫邸敦促就職孫氏遂於十四晚由海甸返京旋約顏駿人用電話通知各閣員來邸商議一切計到者有外顧内程陸陸海李農顏交吳等財政之王因受議員之查辦與彈劾且以孫氏原擬閣員名單中無王氏之故届時不但未到且提出辭呈會議結果决定十五日就職各部總長均於是日十時到部就職午時入府二時齊集院中會餐餐後即舉行第一次閣議並推顏駿人吳秋舫向王叔魯勸駕司法之王遠在歐洲决定先以薛篤弼代部命令業已於昨晚發表矣敎育之范孫氏本擬親行勸駕以完成内閣組織而十五日第一次閣議除財王敎范外餘均列席洵蔚然可觀也惟孫慕韓對於此次因財長人選及稅務督辦之易人與府方實有芥蒂而府方對孫因受保派之挑撥殊多不愜之處更以議員之伺隙於旁日以内閣制精神耳提面命深恐星星之火足以燎原而將來府院之爭潮實已隱伏於孫氏組閣之先北京政潮或轉因此而擴大亦未可知也（一月十五日） 
[王克敏尙在作態中]  
　　葉夏聲等已提彈劾案 
　　孫寳琦已於昨午（十五）就職閣員九人除王克敏范源濓外皆已到部（王寵惠在日内瓦已由薛篤弼代部）范之就否尙不成重大問題惟王克敏之財長係曹錕所硬派本非孫之所願發表以後空氣益見不佳國會份子反對尤爲劇烈王雖滿心想幹仍不得不裝腔作勢以待斡旋且洛吳方面聞新有一電到京中賀孫閣之實現電末頗有維持王氏長財之語據云有籌發六十萬軍餉之條件故有此舉因此王有恃無恐愈不肯就此出台窺其意似必欲孫氏親往勸駕方始到部故昨日仍在忸怩之中前日吳毓麟曾示意於孫聞之顧而言他吳之計畫遂不獲行在孫之本意對於財政之辦法及軍閥之措置早有成竹殊無非用王克敏不可理由乃吳則仍極力從中拉攏昨午吳爲財長問題特在交通博物館宴全體閣員孫雖列席態度不改吳急欲爲王覓轉圜辦法乃辦一勸王出山之函稿（函文從略）請孫等全體署名孫仍不允結果乃用顧維鈞程克陸錦李鼎新顏惠慶吳毓麟薛篤弼馮玉祥名義署於函尾照文發出王之風頭至此已算十足據議員方面消息王見國會空氣太壞恐就職愈快愈促成彈劾案之進行故頗欲一觀察星期三衆院情形然後再定行止蓋葉夏聲等已提出彈劾案列入星三衆院日程也原案云爲彈劾事查前署財政總長現任財政總長王克敏向充中法實業銀行經理與法人夙有淵源前年因中法實業銀行倒閉虧空甚巨久思設法營謀復業曾向兩國當局斡旋中法協定各事嗣爲急於復業遂爲法人設法籌欵因有法使要求以金佛郎償還辛丑賠欵之議先經王代閣婉詞拒絶迨張閣成立法使繼續要求王克敏乃串前外交當局㗖以重利以中　夙有協定爲詞欲單獨允法使以金佛郎計算故有去年二月十日之照會旋因八國有援例均霑之意始不得已將該案咨交國會議决經衆議院於去年十月三日否决咨覆政府據案駁復乃王克敏竟於是時運動入長財政始則欲交衆院覆議繼則詭言未經參院議决一時謠諑紛傳僉謂該案政府將决意允准迭經參議院依法要求王克敏出席質問王避匿不面種種劣跡經參議院盡情披露依法提案議决查辦在案此次内閣改組王克敏早當引咎去職乃復夤緣留任百計變棧推其用心無非以金佛郎案大願未償利之所在不能放棄非將國權完全斷送於外國不止似此勾結外人陰謀賣國之行爲按之刑律已足搆成外患罪之未遂犯乃復串同當局利誘各方違背憲法蔑視院議又觸犯刑律凟職罪之嫌疑自非依法彈劾嚴加審究無以儆官邪而肅法紀爲此提案彈劾應以院議移付參議院審判是否有當即候公决提出者葉夏聲蔣宗周于均生等一百八十五人 
[孫寳琦已到院就職]  
　　孫寳琦業於昨日（十五）就職同時到部視事者有六總長一代部内閣總算可以成立昨日上午九時院秘書長王繼曾先行到院召集各科人員預備歡迎新總理十時三刻孫寳琦始偕顏惠慶同乘汽車到院該院參議各局長各科長以下各職員照例參見孫面諭請諸位一體帮忙安心供職當即發表秘書廳帮辦及秘書命令兩道㈠派汪士元·曹秉章·朱彭壽·許寳蘅·吳廷燮·爲國務院秘書廳帮辦㈡派柯逸·林世　·瞿宣頴·濮彥珪·吳永·錢錫寳·胡大崇·周安康·夏循垍·諸以仁·爲國務院秘書上列五帮辦十秘書除許寳蘅係銓叙局長兼任吳廷燮係統計局長兼任柯逸林世　瞿宣頴係舊秘書外其餘均係孫所新派院令發表後王繼曾將連日積壓之重要文電呈上孫略爲清閱遂於十二時二刻離院偕顏入府謁見曹錕曹留在府内午餐商量敦勸財敎兩長就職辦法下午三時半仍回國務院開第一次國務會議列席者爲外交顧維鈞·内務程克·海軍李鼎新·陸軍陸錦·農商顏惠慶·交通吳毓麟·司法代部薛篤弼因各部事前皆未凖備議案僅就各人口頭提出者加以討論其公布之案祇有一件『兼代農商次長林大閭辭職照准遺缺以嚴鶴齡簡任』此外尙有府中交下擬『特派吳佩孚兼任督辦直魯豫汽車道路事宜』亦經議决通過最後孫寳琦提議將閣議時間提早於上午十時舉行衆均同意遂即散會至孫就職之通電由秘書廳擬就三稿於昨晚擇一發出又聞孫擬遷入國務院居住已飭廳凖備矣『附孫寳琦就職通電稿』各省巡閱使督軍督理省長都統總司令護軍使鎭守使鑒本月文日奉令特任孫寳琦爲國務總理自分衰庸久安樗散况値阽危之局敢膺艱鉅之衝重爲元首知遇衆議院推重之意已勉於删日就職任事國步多艱責任至重寳琦不敏以奉行憲法和平統一爲施政標準所冀同心一致相與有成用奠國基無任禱盼孫寳琦删印 
[粤海關問題可望解决]  
　　關於孫中山截留廣東關稅問題自美公使舒爾曼氏與孫會見後外間遂有美使諒解孫氏主張允爲調停之說其内容亦傳說不一頃據日人方面接廣州電報告此問題經過頗詳略謂前往雲南游歷之美使舒爾曼氏本月回歸抵廣州曾與廣州領事會晤日本總領事（按即英領請假後之領袖領事）將粤海關問題之一切經過詳爲報告美使隨後即與伍朝樞相會六日又與孫文相會尋將其會談始未報告於領事團關於此事列國已擬取一致步驟美國公使並未試行調停惟孫文氏已擬以友誼的手段求列國之諒解故領事團亦議定將集中廣州之各國軍艦祇留一艘其餘槪行撤退現在各國軍艦已陸續開去日本驅逐艦松號亦於八日離粤榊號則於十一日離粤又總稅務司雖曾答復孫氏謂粤海關稅收目下並無分給粤政府之盈餘而領事團之意嚮又則似已决定只要有關餘即當分給粤政府擬不强行拒絶故此問題日内事可和平解决云 
　　英文京津泰晤士報載稱美公使舒爾曼南下兩月已於日昨（十四）返京舒氏曾與孫文晤談舒氏詳稱美國對華政策並未變更亦無承認廣州政府之機會孫氏對舒氏云彼將乞援於商會請其提倡召集和平會議各界派遣代表預會查舒公使係於去歲九月離京赴滇便道過粤昨日搭乘浦口快車過津返京停車時本報（泰晤士報）記者謁見舒氏舒氏遂將游歷廣州之事向記者詳細說明謂前者外間對於美國務院半官式之報告多謂粤關問題美國不願與列强収一致之行動此語殊非確實蓋美國對華政策始終未變素日之態度對於列强自當盡心合作以便取締本地當道干涉海關之事外間又謂美公使有作調人之舉疏通外交團與孫文間之交涉舒氏對於此節亦有所表白舒氏詳稱彼搭墨黎納號美輪前往廣州並與該處領事團及外國海軍官員會議討論廣州海關問題又與伍朝樞孫文考慮此事舒氏對伍氏加以明白解釋謂列强對於廣州政府攫奪關餘之計畫决不予以贊成故外傳外交團討論廣州分潤關餘之事純屬子虚美國亦無承認廣州政府之理舒氏對孫氏謂茲事體大如果强迫實行必致引起列强之衝突後患更不知伊於胡底至於孫氏擬留關餘若十以爲濬疏西江一節舒氏力勸孫氏向其同僚與安格聯接洽此事研究有無可行之理由無論如何舒氏並無願作調人意孫氏謂縱濬河之事可撥關餘但其他擬撥關餘任何之主張彼必設法阻止孫氏又主張美人出而干涉以便中國各黨首領可以召集會議以謀中國之和平惟舒氏對於孫氏此種主張大有外人干涉中國内政之意不願美國出而提倡此舉孫氏又對舒氏云中國全國商會不日當向美國政府聯銜上書請其辦理此事舒氏答稱美政府對於此舉是否表示援助與舒氏毫無關係惟對於海關問題舒氏定當盡力討論因美政府對於此節極爲注意記者詢及列强在廣州方面之合作問題舒氏聲稱各國頗能一致各國之海軍及領事當道對於此事頗能和衷共濟共策進行舒氏離開廣州時曾向本國國務院報告謂外間所傳列强海軍對於海關問題殊少合作之能力一節毫無根據至於廣州方面所傳抵制美貨之恐嚇手段美國對之絲毫不爲所動廣州孫派之排外舉動係指各國而言並非專指某一國也 
[參戰華工團來青請命]  
　　青島民權通信社云參戰華工前華府會議時經王正廷特許回國後先設法安置蓋因華府會議所得之勝利多賴此十五萬華工拼命於戰塲之力也及回國後經該華工代表梅鈞調查人數及住處於前年呈請僑務局立案爾時北京政府亦許以膠路沿線及青島爲安置華工之區去年春間梅鈞脫離代表責任該華工等又由魯屬各道各選代表一人在濟南組織一英法參戰華工團籌備處專事籌備安置華工等事年前在濟具呈省署請求設法安置經省長批准候咨膠澳督辦公署核辦該代表張延慶等十餘人即來青請示督辦公署適値熊炳琦來青遂連同公文面呈熊氏當經熊氏派秘書長接見略謂督辦已允爲設法安置諸君暫且回寓少安勿躁並派調查事務所稽查長姬鴻琯親赴各代表處調查一次據云督辦已允指令港政局先安置華工百人乃該代表等忍飢耐寒守候數日仍杳無消息不得已遂又請求督辦署總務課長速爲設法據總務課長云我並未奉到此項公事且港政局實無安置華工之餘地汝等直接問諸督辦可也該代表等聞言大驚失色以督辦旣有指令總務課長焉有不知之理此中情節定有黑幕回寓後即急急協議進行方法並急電熊炳琦質問此事眞象並懇請按照原批速咨膠澳督辦署飭令港政局迅速安置聞彼等團體甚爲堅固自去年至今該代表等爲謀十五萬華工生計傾家敗產者甚多但進行之心仍極堅决如當局無善後辦法决以全體華工來表請命云 
[魯三礦省有之暗礁]  
　　魯省三礦省有董事會組織簡章昨日（十五）雖已通過議會然據深悉内幕者言收歸省有一節仍可望而不可即蓋昨日開會之前中社首領議長宋傳典濟社首領副議長杜尙民治社一部分首領郝鳳城假城内和豐樓讌請全體黨員會議分配方辦以簡章上訂明董事五人監事一人除魯大公司董事張肇銓不動外其餘四董事議定三派各分一人即以宋杜郝三人充之外送熊省長一人留一人預備政治協會議員或國會議員搗亂時予之但富有金錢之各議員以三礦獲利豐厚得任董事必沾利極大於是党同穆張金錄等遂出而軍動當選惟錢是務之議員遂紛出覓主顧賣票此濟社中社民治社三社議員之情形也對方之政治協會議員以數雖少昨日亦有同樣之舉動假商埠百花村開會集議羣以吾輩人少勢孤只有俟開會選舉董事時一打了之今日若不到會則人必謂吾輩反對收回三礦必須到會云云故昨日開會居然到八十三人之原因也至魯籍國會議員對三礦省有久思染指且三礦省有簡章國會議員實先擬出今日事在垂成更不能忘情連日各議員紛紛由京回濟蓋即爲此昨日開會時衆議員盛際光參議員徐寳田等均在樓上參觀其情急可想而宋杜郝等三人竟思獨得將原簡章上之公司董事由魯籍參衆兩員選出改爲純由省會選出國會議員見之遂分外不快省議員朱鴻涵主張董事純由省議會選出時盛際光有多勞你的駕之語當時以樓上人多故多數人未曾聞及而國會議員之態度於此可窺見一斑今日各派省議員及國會議員蕭幼青張卓夫徐寳田盛際光等均大請其客互商進行反對方法一般人均謂明日臨時會上或將演一齣全武行好戲也 
[老洋人擊斃之又一說（鎭）]  
　　洛陽通信老洋人股匪近又竄回洛寗汝州一帶勢甚猖獗吳氏聞報即派三師第五旅旅長楊清臣於昨日率隊開赴洛寗一帶兜剿並飭駐觀音堂之鎭嵩軍第二師開赴汝州會剿該師已於昨晚到洛准於明晨開發前線刻下李省長因匪氛未靖未能即事清鄕故先從改革省署行政事宜着手惟一切來往公牘均先面呈吳氏批閱李未得專擅也今日接郟縣確訊老洋人在郟縣西北山中被官軍包圍匪部下某頭目有私通官軍嫌疑經老洋人察知大怒必欲斬首其餘頭目　環而求免不允忽聞丁某大呼曰咱們散伙老洋人陡自座上躍起欲出手槍斯時忽砰然一聲老洋人已應聲而倒蓋爲另一頭目所擊殺老洋人旣死匪衆遂各自紛竄聞有一股已投誠官軍矣（一月十三日） 
 
 
 

Page 8

 
 
第一萬八千二百八十三號;中華民國十三年 西曆一千九百二十四年一月十八號
星期五 * *自由談[  映霞]  
[上海地名考] [  應]  
　　上海命名之義已失上海在元朝初年本爲松江府屬華亭縣之一鎭後拆分置爲上海縣東南濱海故名上海縱横約三百餘方里明嘉靖年間析縣西境置青浦縣前清雍正初劃縣南境爲南匯縣嘉慶朝又分縣東南浜海地爲川沙縣於是邑名雖以海稱而境實不與海洋浜接矣 
　　記英租界地名之地法英租界馬路名大都以我國省分名或省會及著名地名之卒以無次序難於記憶茲有一法甚便於尋覓即以黃浦江爲標凖以省分名名者平行於黃浦如四川路江西路河南路山東路山西路福建路直隸路浙江路湖北路廣西路貴州路雲南路西藏路是也以省會或著名地名名者垂直於黃浦如福州路漢口路九江路南京路天津路寗波路蘇州路蕪湖路汕頭路厦路牛莊路芝罘路香港路是也換言之即四川路江西路等等貫南北福州路漢口路等等橫東西獨廣東路反是 
[梅訊] [  東閣]  
　　前晚畹奉妙玉並應黃金榮約飯於其本宅賓主盡歡日昨畹寄柬北京以所携陳師曾製箋客有問及者爲之泫然蓋畹華繪事得師曾熏陶者不少人亡物在腹痛有之矣袁伯揆昨赴畹寓就畹索洛神影片畹以此遭出演洛神投贈之作伯揆最先自當檢贈並加簽名也 
　　美商狄邁士傾倒畹劇無所不至昨特往心心相館購得最精者三葉請畹簽名畹即爲洛墨並謝其盛意焉 
　　華珍公司贈畹銀刻照相畹深以爲感並繕函專誠道謝矣王一亭徐乾麟昨往畹寓傾談其久 
　　此遭畹留滬匝月備受中外人士之歡迎彌引爲榮而行期怱促深恐不及與知好道别因具謝啓將於屆時登報昨見屬稿中有一聯云問訊梅花幾曾親到可堪芍藥指是將離工韻絶倫蓋出秀庵先生之手筆耳 
　　張嗇庵前晚觀洛神歸途即占二詩第二首宣和句蓋指予倩所演之徽欽二帝意謂但此二劇爲學人所編也 
　　觀畹華洛神劇 
　　破除良夜睡功夫來看驚鴻洛水姝莫論袁曹兒女事問人比得宓妃無 
　　海上近所聞見 
　　糠粃千塲見一姝宣和遺事復黃初爲尋負鼓盲翁說莫漫雌黃要讀書 
　　陳彥衡曰段落結搆之道前固略言之而篇自爲政無可强同欲以一二言蔽之勢有不可今姑舉其端倪大體以譚英秀爲圭臬言之則首宜平淡中宜變化結有眞實力量最後有精神此英秀之特工而唱戲結搆之要點蓋全劇甚長若激揚於始且不足於後而漸漸以懈矣中段爲全劇之重心陳篇墨守無移赴之能叫烏在其爲腔其爲調首尾爲之節制中段正可以逞其極長故變化貴在中段結尾之處不經意者力不足者或不足以副之故必以眞實之力量濟其後而煞尾尤貴全神貫注畫龍點晴餘音繞梁非最後之精神孰倖致之此說蓋與張玉田之論詞差相近似夫詞降爲曲自崑而亂文心正同彥衡蓋有所得者矣 
[中國戲園應革之惡習] [  無名女士]  
　　余夙愛本國戲劇因其唱工有關美術蒼凉激越感人最深雖年前曾聆世界歌聖意大利人克儒素ECrusso之曲於美國而終以故國之音調爲足惓念也顧歸國後恒消遣於外國劇塲於所謂某某無台者則終年足跡罕至非以曾經滄海頓遷所好也實以中國戲園種種惡習使人不耐茲臚舉如後一價目應整齊正價之外勿多方朘削（如茶果手巾小賬僕票等）如有佳戲儘可昂其値外國戲價每座約由二元至六元人不以爲昂正價外無分毫之需索如有零數槪售小洋（如電影則約一元以至數角）非因觀者惜費蓋欲免煩擾若以大洋計較則多費脣舌損失光陰何其不憚煩也 
　　一坐位應由觀客自擇勿任案目横行把持此爲最惡之習旣賣座則得錢即賣何以擇主顧而案目一味把持託詞已爲他人訂去與觀客爭執不已此中或與案目有利益之關係然園主何不厚給案目工薪事隨營業之狀况而分給紅利營業貴誠實何不取正當辦法而令案目上下其手與觀客爲難果眞確爲他人訂去之坐位應於票上加以號碼以爲憑證或按圖榜示於外以免爭執 
　　一應禁止負販售雜食看戲時只可略食糖果文雅清潔之物如鴨腿鷄蛋油糕鹹菜等應一槪禁止觀客欲快朶頣儘可在家中享受否則旣失儀表而油漬氣味亦惹他人嫌惡以上種種皆足代表猥瑣之特性偶有外人參觀頓萌鄙薄之念不審戲劇界明達之士能挽此積重難返之習否 
[後出塞] [  小蝶]  
　　斜日西沉大將營一天茄吹入邉城三千鐵甲生苔繡聞道單于近厭兵 
　　月黑風高鴈自呼天狼山雪壓浮圖鈐韜虎略全無用閒挽　弓射乳狐 
　　戰骨驚秋病馬鳴平沙萬里月稜生將軍夜草蛇龍字不寫蠻書頌太平 
　　野灶無烟萬骨寒匈奴雖滅未能還等閒說與驃姚笑未取王家五日官 
[影戲識小錄] [  周世勳]  
　　哀情影片必加以滑稽之穿挿否則不能將劇中悲境一一襯出 
　　影戲演員之面部化裝最宜留意務使濃淡適宜不然過濃則失眞太淡則欠神矣 
　　影片編製不宜過長長則劇情散淡徒令觀者生厭心反不如短片之别有趣味也 
　　男女演員於良心上須分界限否則弄假成眞影戲演員之人格破產矣 
　　傀儡登塲亦能効人作種種動作所缺者表情耳若影戲演員而無表情則與傀儡何異 
　　影片之能動人雖在乎情節之優良然一種細膩熨貼之處亦不可以其爲小節而忽之 
　　一片之事實頭緒不宜過多蓋因頭緒一多致令觀者無從捉摸矣 
[聖人今昔觀] [  紓庵]  
　　昔日之聖人非道德之言不言今日之聖人非謾駡之言不言（聞友言康某在夏寅雜誌上以黑爲白誣衊回敎徒極盡痛詆之能事）昔日之聖人非自遵爲聖受後世敬仰崇之爲聖今日之聖人非人稱之爲聖乃自命爲聖（康又號長素仲尼有素之别稱康乃長於素上則自視過於孔子故有聖人之言言之乎抑駡之耶非淺人所得知）昔日之聖人過勝母而不宿遇盜泉而不飲今日之聖人游古刹而取其銅佛瞻臥龍寺而奪其藏經 
　　咦吁老而不死是謂賊其斯人之謂乎 
社會小說 
[人間地獄（二五三）] [  娑婆生]  
　　第五十九回蠟淚酒痕徐娘温舊夢竹聲花影月老示　籤 
　　這時候阿毛從旁催促晴雲道這裏不比别地方離開三馬路狠遠的呢你要去還是早一點走罷晴雲也覺得阿毛的話不錯便對秋波說了一聲明天見帶着阿巧回去了一宿無話到了第二天果然柯蓮孫在早晨九點鐘已趕到衆立醫院其時阿毛與秋波俱未起來蓮孫在門外敲了半天的門阿毛方起來開了讓蓮孫進來蓮孫一看秋波還是蒙頭睡着聽得微有鼾聲蓮孫不忍去驚動他便低低問阿毛道這醫院裏也不比旅館没有閒雜人等爲什麽要鎖門睡覺呢阿毛道我也說用不着下鎖秋波害怕一定呌我鎖蓮孫道他害怕什麽阿毛笑笑道怕鬼蓮孫道果眞有鬼鎖也無益阿毛道小孩子脾氣總是這樣三少你今天來得爲何這樣早你是聽了晴雲帶信嗎蓮孫道這到不是我因爲今天中車要到杭州去一䠀不來說一聲也不好晚來了也趕不上火車只得早一點來阿毛微笑道你到杭州去放心得下嗎蓮孫道我想他現在已經好了不過是養養病罷了没有什麽大危險橫豎我去一䠀頂多三四天就轉來的阿毛搖搖頭道恐怕他不答應呢蓮孫皺皺眉頭道我有正經事體也是没法阿毛道三少那末你請坐㖸爲什麽立著談話蓮孫這時候便坐在秋波床沿上秋波那床綳是鋼絲彈簧的蓮孫這一坐不覺驚醒了秋波秋波伸手將被頭拉了一拉伸了頭來一瞧見是蓮孫睡眼惺忪起初還看不清楚忙揉了一揉眼睛仔細一瞧正是蓮孫忙問蓮孫道什麽時候了蓮孫道剛剛只有九點半秋波微笑道今天你到來得早 
三言兩語[  征鴻]  
　　孫閣出而高閣去是高閣而高擱矣然孫閣果若何捐其安逸優越之稅務督辦而就此萬方多難之閣左右掣肘進退維谷是孫閣而深擱矣閣歟擱歟今之爲閣擱而已矣 
 
 
 

Page 9

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
 

Page 10

 
 
第一萬八千二百八十三號;中華民國十三年 西曆一千九百二十四年一月十八號
星期五 * *[第三張]  
國内要聞二 
[長沙通訊（粹）]  
　　湖南大學舊事重提 
　　湖南省立大學最初發起實在民元民二之交當時所計劃者規模擴大開辦經費擬定爲八十萬元適二次董命軍興戎馬倉皇各種欵項番行移作軍餉創設大學之計劃遂無形停止迨譚延闓三次長湘始舊事重　再行發起並在省城對河之嶽麓山設立籌備處派定易培基等爲籌備委員惟是時湖南財政已屬困難異當　如民二時之易於籌措故事閱經年迄未成立此後以政變再起籌備諸人均已星散其結果遂又等于零去歲新政府成立敎育司長李劍農即以成立湖南大學爲幟志亦常與敎育界人士籌商及此但公帑之絀更　於譚延闓三次長湘時遂亦無具體之辦法此次李旣復職敎育界中復多數運動設立湖南大學李以此大爲其就職以來之素志使終不能將此事辦成實無以對湖南敎育界爰擬定計劃仍照前此所定辦法以工商法三專校爲基礎成立之後即先辦工商法三科設立地點仍定在嶽麓山將工專校址擴張暫行容納經費則擬先籌五萬元逐漸發展昨特就曲園設讌邀請三專校校長楊茂杰任凱南馬　常及敎育界重要份子曹典球陳潤霖等商議此事陳潤霖等以此時除工商法三科外文理兩科亦不可缺無此兩科則雖中學敎員亦將無人充選故主張於三科之外第一須開辦文科次即須開辦理科至於經費一項至少須得二十萬元始有辦法若區區五萬則僅爲改建校舍之用尙虞不足故又宜先行籌足欵項始能着手李亦深以爲然但籌欵爲第一難事若以敎育司方　之力實有未逮擬即設籌備董事會公推董事若干擔負籌欵責任衆以爲可請先由敎育司將董事會章程擬定再定進行方法聞李氏刻已飭科趕速起草該項章程以便再行邀集敎育界人士籌議辦法 
[湘造幣廠長委任之暗幕（湘雅）]  
　　馬濟回桂之餱糧飛行家充當科長 
　　湖南省政府財政除田賦釐金而外要以造幣廠之「銅元餘利」爲鉅額之收入該廠每鼓鑄一日即可獲淨利銅元二萬餘串自北京停鑄令下漢口岳州諸海關同時嚴禁紫銅入口因而停鑄趙恒惕以大利所在不得不委曲求全一再與北京協商始得延長一年生命自湘政府方面言之本增加收入三百六十五萬串然哀哉小民實不啻增加七百三十萬串之負擔也 
　　鼓鑄原料厥爲紫銅紫銅來自日本經理紫銅之貿易者爲日本三井株式會社之長沙三井洋行故該行買辦握有操縱的權力設使竟不運銅來湘或運來而不肯發賣則湖南造幣廠亦祇有停鑄之一法因此歷任廠長必須與三井買辦通氣始能措置裕如該廠分配餘利方法採利益均霑主義除日繳政府一萬　串外尙淨餘利一萬串之譜則爲買辦與廠長及員司之好處因而恒鑄輕質銅元以漁利若以現行當二十銅元與當十大清銅幣比較大小輕重幾至不相軒輊故銀價飛漲每元可換銅元二串二百六十文以上百物昂貴民生因而日絀也 
　　九一政變後廠長係成斌寗鄕人老軍需正僅一月即撤任現廠長徐明家瀏陽人久客廣西歷充馬濟副官民國六年曾隨馬入湘迄廣西政變馬氏往滬徐遂回湘九一變後馬濟率北軍由岳州進駐長沙（馬所部北軍現均紮小吳門外）徐仍當副官馬亟思回桂入粤苦於軍餉無出遂電請吳佩孚電令趙恒惕委任徐明家爲湖南造幣廠長因徐爲湘人可免湘人藉口排外又與三井買辦有素更不致發生銅荒至廠中每日餘利即爲馬部北軍軍用并酌充回桂之預備然馬於徐氏猶不放心乃以己之心腹粤人譚根爲該廠總務科長以監察之譚本飛行專家乃降格相從忽易而爲經手銀錢之人亦一奇聞也至於銅元之厚薄銀價之漲落小民之生計可慮固非軍閥所顧及者也當徐氏委令發表時省議會中人即向徐商議條件徐有恃而來遂一律拒絶議員大譁由大會通過以徐爲木匠出身不配當廠長咨請換人趙氏竟置之不理徐乃走馬上任馬濟亦得其所哉矣 
[康有爲還經離陜（西安通信）]  
　　尙有一塲筆戰　 
　　康有爲此次來陜對於古物到處搜羅迨奪取藏經以後陜人忍無可忍始有古物保存會之組織訴康于地方檢察廳拘票已發而康竟潛行宋碑藏經雖見還二十五大皮箱然其金面清經則爲康之門徒鄧剛仲所取去自康離陜後其陜西弟子張扶萬對於康盜經事聯絡多人爲之辯護登啓事於本省平報旋即有古物保存會理事李宜之現任水利局長對張等辯論逐一辯駁亦載於本省建西日報茲特并錄如下以明眞相 
　　張扶萬等啓事逕啓者康南海先生來長安以臥龍寺佛敎會招請演說到寺飯後與同席各客游藏經樓則夷爲廚䆴柴　堆積汚穢不堪開各　櫃欲視經册則鼠矢　垢　債寸許不能詳視康南海驁嘆測然以爲大不敬此明板殘經康南海適有　半欲合成完璧康南海西湖有别墅已捐捨歸一有欲以此經藏其中供國人觀覽故於將行令人與臥龍寺僧　慧商購經後定慧與佛　會衆二十餘人公議請康南海施捨北京内府佛藏經全部連運價約須五千元哈同　藏經全部商務印書館　藏經全部連運價約須千元共三部藏經價須六千元以易此明板殘經康南海慨允之以爲施捨非謂此明本殘經値六千元也議定即電京内務府大臣紹英託購内府全藏旋得紹公復電兩電皆有長安電局可查今並繳呈爲據寺僧與佛敎會衆乃將此殘經交付事出兩允絶非脅迫更非强奪至明昨夕陜紳宋芝田來書寇立如前來康南海以此區區不欲多事昨夕已函交寇立如鄭子平僧定慧將此經交還聽候商辦矣郭芳五·張扶萬·萬純安·寇立如·鄭子平·鄧剛仲·李逸民 
　　李宜之駁文閱報載郭張萬諸先生爲康有爲辯護書康之爲人經此數月之閱歷諸先生當亦深悉其爲人顧猶爲之分辯者非爲康辯乃以省長之優禮各界之歡迎欲爲主人全面目耳用意未嘗不善顧愚以爲今之世是非淆混甚矣聖跖不明多矣故大盜得以行其㚥而清廉者無以自見由是世界永無清平之日故不得不更辯之臥龍寺藏經寺僧不加謹愼僧之罪也陜西士紳有文化之責者曾不注意紳之罪也康氏果進忠告誡勉吾陜人則感激之不暇何敢爭議無如一見即欲攫爲己有其用心則左矣康氏有殘經與否愚弗得知西湖有别墅則眞也固亦曾間其前數年覇占西湖古蹟與杭州人士涉訟事也至云已捐爲國有則果有其事乎康氏始終不認民國豈其捐之清國乎辯護者若就此點能舉確證使愚得詢西湖人士知其不謬則愚必又崇拜聖人矣蓋以愚在南中數年所聞屢屢發現康氏捐公肥私之事迹捐私產以爲國有則曾未聞聖人肯作此事也即以此次來陜遊歷論督軍之隆禮地方之供應不下於前清皇差康氏除其東塗西抺之字迹外所捐於陜西者何物家有藏書再三欲以二萬四千金售之西北大學何不捐之遊歷各縣隨從如雲每至一處支應輒以千計其所益於陜西者果何在寗此區區之書不値捐之西北大學乎且吾臥龍藏經大半眞宋版也豈僅明版面而已哉其上明明刻列『大宋國熙寗九年刻』如此奇珍吾省士紳竟莫之知而爲康氏所垂涎亦不能不服康氏之聰明而爲吾省人士羞也鑒古諸大雅當莫不知宋版之珍貴三藏之富即稍有殘缺又豈哈同·商務·及内務府新版價値數千元所能易哉且旣光明正大與人交易矣何必於黑夜間搬運何不從容裝箱而亂取亂堆致經本拉雜遺於道路和尙固不敬矣敬經者乃若是乎此事發生和尙謾藏誨盜固太無知識然亦我地方士大夫之責也三十日夜經去三十一日愚始調查得悉初固欲極力全康之面子也非欲全康之面子乃欲全我督軍省長及地方各界人士之面子也一月一日與康同席於成德中學已向萬純安等先生述此事之重要請其言於康氏早爲挽回不見效繼又直接致康一函亦甚和婉不見覆繼又託張午中先生言於其父扶萬老先生請勸康氏同時楊叔吉高介人各方設法責令和尙求經都無效力聞康氏執意甚堅經已裝箱封固三日早非啓運不可和尙求之堅則勸以同逃到杭州當方丈再不妥送往外國此又皆親聞諸和尙及代康辯護諸先生中之人者豈猶有虚搆乎僕等視事急乃創設古物保存會以團體名義直接勸康詞又極委婉面乃觸其怒僕等不得已乃求助於各學校各熱心士紳求解决於法庭至是而康始有退經之豈眞以此區區不欲多事耶且若其欲多事又將若之何懲辦諸請還經典之人乎必欲奪　以去乎果出於此僕等多事誠有應得之罪而陜西全省寧得尙謂有人乎且康氏於奪經之外所奪零星諸物爲佛像古器不知凡幾皆確確有憑僕等但究其大者重要者其他不欲追究之而已果事事欲爲之辯護恐亦不勝其辯矣康氏以聖人名前清抄家流亡在外及今二十餘年果操何職業而家有數百萬之富各處要埠皆有其巨第廣東被孫文一抄便是百餘萬此等欵又何處得來乎使孔子處今之時不居陋巷飯蔬飲水者可得乎又焉能如夫已氏之闊綽也哉康氏大言欺人所談科學非驢非馬開口便以吃遍全球各國飯遊遍全球各國地某國宰相某國皇太子某國實業大王握手談話眩人談吐之間驕盈浮燥毫無一點學者氣能以言語欺人者亦鮮不能爲盜而人竟有多爲其所欺者不亦可悲夫 
[滇匪首普小洪被捕]  
　　字林西報十二月二十六日雲南　信云數日前此地因拘捕舊匪产普站洪事頗現驚惶普自投誠後陰與各地桀傲不馴之匪往來并嘗加助力　久有普受省政府之壓迫將重復舊業之謠及一月前著名匪首唐某被龍雲（譯音）部下副官李坤（譯音）所獲并置之法普爲匪時李曾隸普部下後乃改投保安司令龍雲李旣殺唐各官及龍交相譽李普因友（即唐匪）旣被害李又叛己益不能平乃折柬邀李晚餐李及期而往隨帶弁從兩名旣至普宅約九時許普傳言兩弁其主人尙不回宅令其先去至夜深兩弁至普宅則稱李已回兩弁復奔回李寓見李並未回寓乃奔告龍雲龍即派密探出外偵并向唐繼堯告普不法狀事隔數星期李氏仍無下落某夜距普宅半里許路燈附近有羣犬自土中爬尋一物龍部下往視將土掘開發見李之屍身乃奔告龍龍一面令守秘密一面往見唐繼堯請除普唐初以普於二年前曾助己入滇不之許意欲令普出銀數千與李家屬和解龍堅持不可并以去就爭唐方允龍捕普二十四日晨龍令兵一小隊前往普宅下令凡普宅諸人一槪不許放走乃抵東門普宅乃分爲兩隊一隊入北室上樓一隊入南室時普方起梳洗見多數兵士闖入厲聲斥問入室何爲衆答以不見李坤恐李躱藏在此故來找尋普傍之侍從某取棒相擊被衆捉獲擲之樓下普見勢兇猛急回身欲向床上取手槍衆乘時即一擁上前用繩將普縛住曳普往陸軍監獄（即龍雲之司令部）現仍禁錮一室不令人見云 
[粤省香山戰事結束（毅廬）]  
　　台山軍隊衝突又見告江門宣佈戒嚴 
　　香山軍隊陳策朱卓文兩部因前月二十八日在前山爭防起釁雙方衝突以香山城石岐各地爲戰塲致香山城及石岐西鴉鄕慘遭變兵搶掠焚殺損失約百餘萬死傷人民數百朱陳兩軍初仍欲相持省當道立派許軍前往武裝調停許軍奉命後由東路軍參謀長馮秩裴率領第一第二兩獨立團·砲兵一營·機關槍隊一連·另警備第一團謝維屏全部共四千餘人用江固兵艦運往比至陳策駐香山之陳慶雲部已退回江門陳策所派赴香山助戰之江大艦亦調回江門朱卓文乃於五日返香山當道即下令陳策朱卓文二人來省聽候辦理並由省署牌示以大本營秘書李仙根署理香山縣長朱卓文遂乘機辭職以便下臺朱致中山之辭職書頗憤憤不平其原書云『卓文追隨帥節二十餘年出死入生毫舞建樹辱承付托待罪鄕邦夙夜競競時虞隕越本敬敎勸學通商惠工之旨努力做去或以日計不足月計有餘稍具規模藉圖報稱無如賦性强鯁（中略）致有上月二十八日之變以卓文個人之故貽禍桑梓身雖萬死曾不足以蔽予辜業已專呈自劾即請飭予罷黜以謝邦人現在地方殘破無術補苴（中略）爲避地及從事個人生活起見自應另謀他適了此殘生刻日首途不克常侍左右』云云聞朱去職後仍任某路民軍司令駐香山然部隊已被陳策打得七零八落不過徒擁虚名而已至香山縣城自李仙根接縣事後秩序已恢復香山戰事遂告結束不意一波未平一波又起台山縣城登雲里原駐有第四軍第一師李濟琛之第一旅卓仁機部五六百人與南路司令黃明堂部在台山城發生衝突台山一邑原爲富區該邑每日稅收賭餉不下數千元原日𨽻屬西江善後督辦李濟琛（李以師長兼督辦）範圍自南路司令黃明堂從高雷兩陽敗回後即率部分駐於台山恩平防禦陽江敵軍南下黃部分駐台山城對於該邑稅餉自不免時加染指李濟琛部之卓旅自開駐台山後久已視台城稅餉爲禁臠今黃部突來攘奪遂實行與之拚一死活勢不共存會黃明堂赴省籌備餉械凖備反攻陽江卓仁機旅即乘勢先下手將黃部之駐台城者全數繳械突於月之四日早三時派隊分頭收繳黃部軍械先攻西門圩西巖寺賴營同時將黃部駐駱家祠之石營伍家祠之伍司令部劉家祠之　司令部一齊攻入黃部本皆民軍猝遇敵至倉皇出逃所有各部槍枝均被卓旅收繳計黃部共被繳機關槍二挺步槍百餘桿手槍尤夥當卓部攻至福田醫院黃部第一路總指揮歐陽　司令部時該指揮聞警率隊衝出轟斃卓部連長一名傷排長一名兵士十餘名駱家祠伍家祠之黃部亦各死傷兵士數名當事變時台山縣署游擊隊出而彈壓雙方發生誤會游擊隊死班長馮德元一名隊兵多名　後全隊槍枝亦被卓旅繳去是日午後有黃部一連經公益埠欲往江門者途遇卓旅亦發生衝突互有死傷一時影響所及駐赤坎荻海各屬之卓黃軍亦起誤會台城譚家祠被兵搶去二千餘元該地人民被搶數萬元大起恐慌紛紛遷避黃部散兵均不願投編卓旅咸向台屬白沙地方集中聽候黃明堂在省交涉卓旅以黃部已解散即發出佈告略謂奉西江善後督辦令將此等民軍機關繳械解散以維治安云云此事發生黃部之駐在他處者咸憤不能平擬率隊集中寗陽車站與卓旅决戰省當道聞耗一面下令雙方制止一面令四邑警備司令楊錦龍·江門警察廳長李海雲·派隊馳往鎭　刻楊錦龍部隊扼守寗陽車站陳策則調列江防艦隊江大等防守河面江門全埠已宣告戒嚴矣（一月十一日） 
[皖聞紀要]  
　　余誼密兼職情形警處仍舊爲宋軍警禁止流言 
　　政務廳長余誼密改任蕪湖道尹業於本月十二日赴蕪接事頃聞余氏日内仍回省執行政務廳長職務蕪湖道尹即爲余氏兼任之職務也就表面觀之余氏旣爲省署之政務廳長又兼蕪湖道尹開從來未有之剏例其實内幕中並非馬聯甲倚畀之殷據聞余誼密赴蕪前一日具呈馬氏稱請假五日赴蕪接事馬氏閱後即在呈方上批一悉字旋余赴馬處辭行馬氏曰汝之政務廳長可交範之（李大防字）余急曰請假五天接過就來馬又曰汝去與範之商酌余氏退後當至李大防處請其代行幾天李知余意當面推却余在省署所最相信者爲第二科科長畢茂卿見李未允遂交畢科長代拆代行觀此則余之兼任政務廳長恐非馬氏本意也 
　　籌辦安慶市政係呂調元之政策也且將省會警察廳畫歸市政籌備處兼領與警務處分而爲二亦開各省之先例馬聯甲蒞任對於此種辦法頗不贊成惟碍於情面不便遽然更張撤去舒鴻貽之警務處長僅委宋植枬爲省會警察廳長頃馬氏仍將警察廳歸併警務處與各省一律警務處長兼警察廳長已保薦宋植枬電請北京政府簡任矣宋氏已定十七日接事並以皖省現在財政竭蹶無欵辦理市政徒耗開支於事無補着即裁撤以節糜費日内即令飭該處遵照結束具報 
　　皖自馬聯甲蒞任兼長以來言論界毫無生氣三四家報館亦不敢發一言皆抱一種閉口主義據聞日昨街市上忽發現一種秘密傳單係指摘紳界方履中等開會歡迎馬氏謂其喪失人格且有種種不堪之言然此項傳單爲數不多見者甚少次日軍警督察處長袁先杰即有布告發出其文曰查言論自由按之法律應有限度乃省垣往往有不良份子造作蜚語散布傳單希圖中傷甚至傳信傳疑人心浮動影響所及關係甚鉅本處負有維護治安之責防範宜周亟應嚴行取締以後如有散布流言即將散布之人拘獲根究其主動造謠者自屬居心破壞應予拿辦即印刷舖户亦應查封以遏亂萌而維治安 
[浙軍官在徐被捕請釋]  
　　徐州陳鎭守使接浙江衛隊團團長周錦成删電開頃據敝團第二營七連排長陳樂桂家屬函稱樂桂回里未久忽被駐紮黃口之江蘇第一混成旅一團二營謂其私自招兵由隊拿送貴部等語查排長陳樂桂上年在嵊縣剿匪因本連有傷亡副目崔景鵝之靈柩於前月派送回籍曾據面請便道返里省親並無招兵情事茲聞被捕曷勝詫異誠恐眞相未明用特電請台察即予速釋並希見復爲荷 
[杭州快信]  
　　昨盧督任命張國威爲浙軍第二師砲兵隊隊長當發關防仰該員尅日到差編配成立具報 
　　省議員張天錫因補選副長問題昨由甬來省接洽一切並電賀孫閣成立 
　　西湖虎跑甘露寺上月被盜除金三一名格斃外張廷貴一名杭地廳已照刑律三百七十三條移付公判 
　　海鹽乍浦接壤之北備塘新漲沙塗二千餘畝經墾放總局派委傅國楨馳往實地調查昨旋省報告核價領墾 
　　浙江烟酒事務局長陳昌穀昨因要公赴滬實業廳長王吉檀請假回籍行期在本月下旬 
　　金華縣商會昨電杭總商會土布徵稅曾電部請求展限今懇轉函財廳令統捐局援前届成案未奉部復前准予記帳蘭溪商會亦有電到省大致相同 
[南京快信]  
　　黃以霖昨（十六）下午到寗謁見齊督面述在浙接洽經過並携繕就和平布告請齊會印 
　　韓省長以十二年度各縣平民敎育經費據本届敎育行政會議議定在各該縣敎育預備費内酌撥濟用是此案已具解决辦法昨咨省議會將原提出之諮詢案撤回　　嚴財廳長因年關瞬届軍政各費短絀甚巨昨在廳宴銀行界領袖磋商借欵 
　　海軍司令署派赴上海調查辰字魚雷艇行動之副官馮滔昨日返寗謁見杜總司令報告一切 
　　韓省長因院電查照新憲法裁撤道尹特通令各道尹將應否裁撤情形呈報 
　　財部頒訂幣制統一辦法四條請各省查照辦理㈠各省紙幣一律改用國幣㈡各省紙幣流通市面者限期收回㈢實行收回舊有國幣另發新國幣㈣以上辦法分三期辦理期以一年爲限 
　　省長委藍世勳赴睢寗袁良幹赴邳縣密查要案 
　　財廳委杜熊文籌辦錫箔專稅即日赴滬設局 
　　上海繭業總公所據無錫繭業公所來電特懇省署飭縣撤銷該縣議會議决加征乾繭附稅撥充水利經費案 
地方通信 
[蘇州]  
　　省自治會議推定代表吳縣敎育會近曾接到江蘇省自治法籌備會來函請推代表赴滬到會集議等情故縣敎育會龔賡禹會長前日（十二日）召集該會全體職員開會時經衆公同推定邑紳宋掌銓爲本會出席江蘇省自治法籌備會代表聞縣敎育會一面已將推定宋掌銓爲本會代表一事通知江蘇省自治法籌備會一面已專函宋紳掌銓請即如期代表該會赴滬會議云 
　　南五警察所定期遷移草橋堍南區警察第五分駐所巡官閻海鯤因現設南五警所之房屋亟須讓還國民學校改作校舍故已覓定元妙觀東角門内太陽宮道院房屋堪作警所之用業與太陽宮羽士訂約租賃一面已將情呈報南區警察署由潘季鼎署長呈准警廳刻悉該所現已定於本月十八日由草橋堍遷至元妙觀太陽宮新屋而將現設警所之總管堂房屋讓還國民學校 
　　處令仿設警察公墓奉賢縣警佐金沛霖任職十年對於警察行政頗多經騐此次省署及警務處委員到奉調查警政深以金君辦事爲然奉省長令行警務處傳令嘉獎其中最特色者即警察公墓實屬澤及枯骨由王處長親撰墓誌發縣鐫刻一面將上述各情通令各縣遵辦聞吳縣郭兼所長奉到處令後已飭那警佐遵辦 
　　委員來蘇調停捲烟特稅自殷芝香得標吳縣區捲烟特稅後本地大小同行固積極反對而被殷誘騙之烟兌業亦隨大小同行不直殷之行爲踵起反對財政廳所派稽核員到蘇後目覩斯情親往省垣向省廳二長陳明一切知久持决非所宜請示機宜嚴廳長特委烟稅徵收營業處第二科長葉炳章於昨日（十六）下午來蘇面晤代表設法調解稍有眉目晚間即附車到申與陳議員（即殷芝香之化身）釋明不能久持之理由 
[松江]  
　　勘緝亭林盜案亭林嚴八圖鄕民顧徽生家於十一號即陰曆十二月初六日夜半時突來口操土音之盜匪十餘人手執刀槍毁門入室將事主捆縛嚇禁聲張當被刦去現洋三百餘元衣服數十件金飾數事當由事主顧微生到松呈報縣署據呈後已派員履勘飭緝矣 
　　屠宰稅已開標松江縣屠宰稅已於十六日晚在縣署大堂開標由財政廳委員徐世杰蒞場監視投標者共有三人開匭結果爲顧光濤以一萬四千一百零一元標得 
[常熟]  
　　參事會議之第四日縣參事會議已三紀本報十五日下午又繼續開審查會列席者除錢景高吳幼如高慶楏外餘均出席目下正在整理收入各欵聞原案帶徵之五角均主仍舊但義務敎育五分之用途悉充市鄕敎育費至贖路儲金三分改徵縣敎育費抵補金房捐旅館捐契附稅之各項收入均酌量增加臨時收入之漕米特别捐置產捐木捐等大約可以删去擬辦紙菸特捐附稅一成計列入六千元支出項下内務部分之警察敎練所公費縣警察所經費照上年度酌增一二千元户籍經費聞酌列主任公費餘俟下年度辦理敎育部分之支出已將各項實行劃分甲師中學等費暫不列入聞關於縣敎育部分的經臨支出計四萬五千零惟敎育局經費尙在審核中大約十六日可以審查竣事續議其他各案 
　　秋成减征之定案本縣秋成情形前經趙縣知事會同省委任重迭開會議公决以五成五釐報省嗣奉財政廳定爲六成五釐飭縣照此支配不准藉故違抗縣署奉令後又復審酌情形以礙難遵辦迭電聲明於前日始奉廳令以五成五釐六毫六絲定案縣署旋將十二年度熟田　忙减成辦法分爲被歉最重各區花田減免五成實征五成稻田減免二成實征八成被歉次重稻田減免一成八釐實征八成二釐昨經縣署布告周知矣 
[無錫]  
　　通緝倒閉紙號主人無錫北門外長安橋下瑞泰和紙號主人朱蓉甫朱筱亭兄弟兩人捲取店中現洋一萬數千元潛逃將店倒閉等情已誌本報茲悉債權團中瑞昶潤銀號將情報告錢業公會請求轉請官廳通緝該會接函後以此風斷不可開與市面大有關碍特於昨日（十六日）下午五時餘召集全體同業在會開會議决致函縣署通緝朱氏兄弟並由該銀號另行提出刑事訴訟以維市風議畢散會已近七時左右矣 
[南通]  
　　平民敎育運動近訊南通近來對於平民敎育極其注意除城區敎育會規定開辦四所外近各市鄕亦次第開辦計觀永市一所附設第一校西亭一所附設高級小學金沙二所一附設初級中學一附設第二高級小學騎岸一所附設第四高級小學三餘一所由三餘旅城學友會開辦省立第七中學附設一所而金沙西亭觀永三學友會尙擬在舊曆新年在各該區開演文明新戲一方改良習俗一方籌欵開辦平民學校云 
　　各校放寒假南通大中小各校自一月二十日起散放寒假至二月十九日開學二十一日一律開課 
　　組織捲烟業公會通如海捲烟業商鑒於同業感情渙散每遇對外重大事件意見似欠一致茲爲其謀聯絡起見特組織公會附設如崇海泰煤油業公會刻已推舉籌備正副主任擬訂章程進行一俟組織　　即呈報農商部烟酒事務署及省公署備案 
[鎭江]  
　　防修沿江隄岸詳誌丹徒沿江洲圩隄岸屢被風浪打擊修不勝修由防災會長馮煦組織丹徒江都兩邑保岸會以期守望相助各市鄕各立一會以市鄕董事爲正會長鄕佐副之由會長各就沿江近便之地選舉會員分擔職務每年十月履勘一次有無殘缺低薄如應培修者來春一月興工并於鎭揚適中之處設一總會委防災會審查股股長劉　康爲總董函請丹徒江都兩知事通令各鄕董查照訂立防護江岸十三條共同遵守（十三條以辭長從略）茲將丹徒沿江各鄕防修情形分别誌之如下㈠高資鄕董事羅德輝查句容界至張家圩一帶曁沙渡港·高資港·二十五圩·以及世業洲四大壩·大安樂圩等處·均應加修堤岸補栽蘆柳㈠永固鄕董事錢源茂查黃泥洲·五叚·張大圩·定業洲·新老頭圩·老圩·觀音庵應加修隄岸補栽蘆柳㈠圖濱鄕董事姚駿查五聖境至新廟境一帶彌陀庵境至寳連庵境一帶北族境至復元黃泥灘一帶復漕境叚家橋一帶均應加修隄岸補栽蘆柳㈠順江鄕董事吳國增查前宮圩·東西還糧圩·楊家套·龍王廟·荷花池·草灘圩·義渡碼頭·長號圩·豐圖圩·順東圩·七號圩·義振圩·孔小圩·周小圩均應加修隄岸補栽蘆柳㈠御隆鄕董事周政齊查接界洲三大港·長興圩·王小圩·棗核汀·三百三圩·九號圩·橫口八號圩·補沙洲·六四圩·瀛熟圩·聚寳圩·均應加修隄岸補栽蘆柳㈠焦東鄕董事徐漢亭查頭二三四七八岸均應加修隄岸補栽蘆柳 
[揚州]  
　　揚城已降雪寒冬氣候和煖有若春令且異常乾燥是以天花痧症流行直至前夜始轉寒冷陰雲密布細雨綿綿今晨（十六）又復大雪紛飛農民咸認雨雪應時而降來歲豐收可卜莫不喜形於色 
　　請濬黃沙港鹽城紳士趙雪·陶達·郝儒琳·馬玉懷·劉啓佑等以裁射河之灣曲以紓下游水患非開濬黃沙港不克特主張開濬呈請運河局察核並請撥欵五萬元助該港濬費以期早日告成 
　　令議公產案東鄕野田鄕文昌宮遺產田十七畝前經取消之私立小學校長張善之與褚姓互爭由張利春等呈經王前縣核准撥歸地方慈善用途嗣又有第五區學董倪伯符學委湯森達等函請縣署撥充學務經費以致懸而未决曹知事現查檔案以此項遺產是否歸入慈善用途抑或撥歸義務敎育經費亟應徵集該鄕士紳意見以憑解决昨（十五）函宜陵市董事會召集會議呈候核辦 
[徐州]  
　　敎育界擬演劇籌欵蕭縣第十六區黃家口敎員聯合會因敎育經費不甚充裕擬趁旅外學界同人陰曆年假回籍之便排演新劇籌欵補助業得大多數贊同惟關於指導編演苦無相當之人特於日昨推舉該會會長孫友哲來城敦請張文甫君前往輔助聞張君近患小疾刻尙未能應命 
　　磁業公會之會議昨（十五）午磁業同人開第一次董事會到會者十餘人當場由陳某盛某等提議商埠局之出入貨捐對待方法結果一致反對繼復議由本公會提出意見書呈請商務會求其援助俾資打消此項捐例去 
[嘉善]  
　　楓涇組織不吃烟酒會烟酒二嗜相習成風甚至婦人孺子亦多嗜之鎭人蔡匹志丁紫才等有鑒於此發起組織一不吃烟酒會以革除癖嗜轉移習尙爲主旨業於一月十六日下午三時假座第五高小舉行成立會訂定章程選舉職員范鑄徽章並擬廣事宣傳爲社會倡刻聞塡具志願書加入該會者已達二十餘人亦社會改良聲中一好消息也 
[寧波]  
　　江北岸草馬路西人住宅被盜江北岸草馬路乘石廟側有新江天輪船領港英國人普士地住宅旁無鄰居於十五日晨二時許突來盜匪八九人持械燃燭先由一人越矮牆進内拔開門閂蜂擁入内將内房梳妝台内所藏之鑽戒珠花及金鐲金錶小件金飾銀洋等一併刦去統計損失二千餘元又臨行時搶去皮箱一只籐篋一只内藏何物不得而知因係西人普士地自藏現該人在滬無從調查故也事後該西人婦屠氏（本地江北岸人）立即報告該管二分署派警追緝外并由該署電知各警署及偵探隊立派警偵四出追緝卒無弋獲 
[和縣]  
　　續誌盜取牙帖之受懲前牙帖局庶務員張麗生盜取牙帖一事已誌本報現高縣長於昨日到和當晚開庭訊問張某直認不諱高縣長遂當庭宣佈計犯四罪一詐欺取財二僞造官示三侵佔公欵四揑報賬目等處以二等有期徒刑並釘鐐下獄 
 
 

Page 11

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
 

Page 12

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
 

Page 13

 
 
第一萬八千二百八十三號;中華民國十三年 西曆一千九百二十四年一月十八號
星期五 * *本埠新聞 
[公使團關於浚浦局之照會]  
　　港務會議在交涉署開會已數次但内容若何尙未詳悉茲得去年十二月十一日北京公使團領銜和歐使致外交部關於浚浦局之照會亟錄其全文於下 
　　爲照會事查浚浦局係依據辛丑和約第十一欵Ｂ節設立嗣因中國願意擔任黃浦工程全部之用欵辛丑和約中關涉黃浦之規定遂於一九零五年暫止施行而另行協定一新辦法但至一九一二年中國不能繼續供給該項全部之用欵因不得不乞靈於上海之國際貿易以籌集必要之增加欵項於是又另訂一新計畫并迭於一九一二·一九一六年由駐京各國公使及中國政府贊可即用以替代一九零五年之辦法是項計畫亦係臨時性質上云辛丑和約之規定并未因此廢止但不過仍爲暫止實行耳現在本公使團接到上海領袖領事來文略稱浚浦局曾於一九二一年召集六國顧問工程師會議研究上海港口之情狀并另籌擬新計畫以補救上海方面關於港口容積以及浦江曁其附近出入水道狀况上之種種缺陷并稱此項技術顧問委員會之報告已經由上海各國商會及領事團分别研究等語本公使團對於上項報告以及上海各外國商會及領事團之種種意見均已審愼考慮以爲中國政府如能贊助該項報告内之計畫而與各該關係之條約國從新訂立辦法實爲至當之舉查上海旣屬日臻發達而太平洋上之貿易將來又必須利用吃水較現在爲深之船舶本公使團爰覺負有一種責任不得不力勸中國政府對於此項擬議之辦法除數點應予更改外應即速予採用誠以此項辦法可使上海繼續保持其地位爲中國商務之中心點而以中外商民在滬利益之重大則維持上海之地位實覺爲政策之必要茲爲修改一九一二·一九一六年管理浚浦事宜之臨時協定俾便上海擴港計畫之克見實行本代表團爰特申述可爲修改基礎之原則願將是項原則分别轉達各本國政府核准茲請將各項之原則分述於後工程之範圍（一）技術顧問委員會報告中所擬之技術計畫應由現在之浚浦局執行但須依據下列之諒解即（a）該項報告書中十二段Ｂ欵所載之碼頭應於該項碼頭所備供利用之某種船舶將欲實行利用時始行建設并於彼時决定是項碼頭應設一所或應設兩所（b）關於該項報告書中十二段Ｃ欵所云之停泊問題應即授權於浦江左岸按照該項報告内附載黃浦指南圖用淡紅色指明之周家嘴至新開港之一段地點内建築碼頭貨棧及鐵路之終點但須依據下列之條件㈠現在海灘前面之區域及疏浚之土地應即儘量應用以供港口之工程并應將附近改良上所必須之土地從事備置㈡碼頭貨棧之改良均應出該碼頭貨棧等自身供給費用不得仰給於捐稅轉言之即公共碼頭應係爲商務上之便利而建築經營對於私人之企業係居於補充之地位而非居於競爭之地位（c）公共停泊塲所應即與上云技術計畫中之公共碼頭及他種港口便利同樣設置彼此聯絡又私人停泊處所應仍許其依舊繼續 
　　組織（二）黃浦修浚管理局簡稱之曰浚浦局應以上海交涉員·上海道尹·上海稅務司·曁港口長官組織之此項人員在局任期之長短應一視其原任官職之期限爲轉移 
　　權限（三）㈠浚浦局之權限係中國政府所授予是以該局决不受省吏之管轄該局各局員之權限彼此平等表决應依多數之意見如可否之數相等則由主席自投一票决定之㈡該局應有權辦理下列各事（a）港口及其附近出入水道上航行及港口便利等之處置及改良（b）置備第一條中技術計畫實施上所必須之土地及港口之便利此項私產無論係中國人抑外國人所有置備之際均須得有各該使所有人之同意惟對於租界外受中國管轄之人民所有之產業則該局可有權依公用徵收法辦理（）建築一切公共港口之工程并置備其他必要的公共港口上之便利（）經營并管理所設公共港口之工程及其種種便利該局并于是項占有利用之地域内擔任監察看守之責（）會同海關于領事及公使之同意下編訂港口章程但不得有影響于海關之正當權限此項章程應依向例由海關執行至於水上警察·衛生辦法·航行上之輔助·以及引港諸事亦均一仍向例由海關管理（）爲上述之各目的可以收受或支出或借入欵項 
　　財政（四）港務一切經濟事宜該局有完全之管理權即（）該局對於現在浚浦局之一切欵項產業資財及其債務均應承受管理（）該局對於第五第九兩條所開列之其他方面之稅捐給予收入等有收受之權（）對於管理行政上所需要之費用該局有支付之權并應以慣例上之手續爲欵項之保存其經手支出之職員并應令取具保證（）應備具適當之賬目按季審核以轉報於上海各該條約國之領事（）得有各該條約國之領事及外交代表之同意後該局可以發行長期公債并應籌備資金以備償還債欵關於工程之債欵償還期不得過三十年關於土地之債欵償還期不得過六十年（未完） 
[關於港務會議之昨訊]  
　　改良港口問題自港務會議開議以還關於港務局之編制業已通過十條决取委員制置委員長一人委員六人由北京政府簡任工程方面外團有建議及諮詢之權近聞浚浦局所製之報告書中浚浦所年需經費在前十年（一九一二年至一九二二年）計劃表規定年需六百萬而其結果祇年用五百五十萬其間置備之挖泥機等不下數百萬至後十年計劃如果港務局成立則建築碼頭等可獲巨利即灘地一項價必增高數倍云 
[棉業分認浚淞經費之從緩]  
　　須明春開會議定後答覆 
　　本埠中國棉業聯合會前日接總商會來函謂浚淞經費業由米業等認定十七萬元其餘十三萬請由各業自行商議將分認確數具函通知以便彙報等情該聯合會接函後以修浚吳淞江與商人確有直接關係事關公益自應設法分認惟動用經費關係全體者須開會議决乃能確定數目現在年關已近同業領袖回里居多應俟明春開會議定後再行答復昨日業已　此意旨照復矣 
[吳淞江水利局呈報工程]  
　　吳淞江水利工程局每季必將施工情形呈報江南水利局茲聞該局最近將十二年冬季施工情形詳呈江南水利局原呈云竊照職局辦理吳淞江下游水利工程疊經按季造册呈報至十二年秋季爲止呈奉鈞座轉呈省長察核指令在案查原估東段工程自接浚以來預計陰曆年内可以完工無如叉袋角西淤淺過甚潮枯時漲灘露出水面兩岸有七八丈之多開挖極費時間加以冬季天時日短每日工作不過九小時而運泥出浦停頓頗多又因新閘東首常以船　擠軋不通因之該段工程未能如期竣工尙有數處　如大王廟附近南梅園路垃圾碼頭雖已浚深在先均因起卸貨物淤淺最易應加補浚以期一律深通察度各段約須延長一二月所有本季出土方數截至十二月底止共計六千九百二十四方查核本年挑工總數合計二萬六千○六方三角理合將本季方數造具清册備文呈請鑒核轉呈省長備案計十月分挑土二千七百六十三方十一月分二千○十九方十二月分二千一百四十一方云云 
[日震災之函知與慰問]  
　　駐滬日本總領事矢田七太郎函江蘇特派交涉公署稱本署現奉本月十五日松井外務大臣電諭内開（中見昨報從略）函祈查照云云聞許特派交涉員當即函致日本總領事慰問云 
[奉張派員赴法習飛行術]  
　　奉天張作霖近因東三省缺乏飛行人才决定就東三省軍官學校中選派十二名由東三省公欵資送至歐洲專習飛行術茲已决選出軍官學生王紹棠·范寳興·崔煥文潘大同·李振元·王化博·崔成讓·范省三·陳鴻陸·徐鼎元·徐世英·邱掄元·等十二名另行加委魏鍾奇爲赴歐學生監督今魏氏已率領各生到滬並决定至法國飛行學校學習故購定法郵船安德來朋號之客位准於今日在滬放洋赴馬賽云 
[蘇浙商議撤兵之昨訊]  
　　涉及皖省之一問題 
　　國聞通信社云蘇浙平和事件關於撤兵問題業已涉及皖閩已誌昨報茲悉皖省方面廣德確駐有重兵浙省邊境並經駐有防兵故必須商諸皖馬將此項軍隊撤去惟即使事已履行此外另有一問題在皖浙接境之處地勢殊異皖兵開至浙邊朝發夕至而浙兵則至少須三日以上故雙方雖互信和平之出於眞誠而此軍事上之常識亦當顧及故兩省紳商當更進以解决此項問題聞黃以霖君今明即可返滬云 
[閩軍慘殺鄕民之滬聞]  
　　惠安公會來電呼籲 
　　旅滬福建同鄕會昨接廈門惠安公會來電如下上海福建同鄕會轉各報館各社團公鑒王永泉第永彝到惠迫種烟苗誣民反抗慘戮鄕民三千餘人屍橫遍野焚殺五十多鄕燬屋萬座空前浩刦數十里闐無人烟乞主持人道力予救濟無任盼切厦門惠安分會叩 
[蘇民自决會致孫中山電]  
　　贊成組織建國政府 
　　昨有蘇民自决會黃裔等致孫中山電云廣州孫大元帥鈞鑒今聞我大元帥組織建國政府聞聽之下驚喜欲狂竊以國家不幸禍亂頻來内憂則軍閥竊柄政蠢擅權爭地殺人壞法亂紀外患則關餘不發水兵登陸借臨案以奪路權攫金錢而爭佛郎國將不國喪亡可待若不急謀建設已無幾希之望如集羣衆之力成此美舉將來諸多難題無不迎刃而解矣裔等誓爲後盾務請堅作前驅臨電神馳惶悚待命蘇民自决會黃裔哀文波·鄒鴻鈞·林釗·黃拱極·田執中·等篠叩 
[智利國新領事業已來滬]  
　　前日至本館參觀 
　　智利國在滬設置領事署自奉我國外交部核准後新領事亞西君MrAlejandroArceS已在北京路二號怡泰洋行内設立辦事處其秘書爲粤人李璧臣君聞亞西君偕李君於前日係乘中華航業公司嶺南船來滬亞西君於一九一六年至一九一九年三年中均在日本任智利駐日商務委員其於硝酸曹達（一稱智利硝）研究非常精奥曾有一論文發表叙述對於農業上之功用·窒素·大要之說明·等甚詳本埠智利硝經理處亦設在北京路二號其行名爲華善洋行亦由亞西君爲經理前日下午亞西君偕其秘書李君來本館參觀良久始去云 
智利領事亞西君肖像 
「硝酸曹達」爲農產肥料之證明 
　　亞西氏謂「硝酸曹達」作硝質肥料在農業中耕種收穫之實騐發見非常之效果左圖三盆植物「最低者」係未曾施以「硝酸曹達」故結果不佳較高者乃稍用「硝酸曹達」而結果亦略佳最高者係完全用「硝酸曹達」培養故異常肥茁 
[張一鵬赴寗已返]  
　　謂省長對閘北水電廠已贊同商辦 
張一鵬氏爲閘北水電廠案於十五日夜赴寗向省長報告接收水電廠情形已誌昨報茲悉張氏業於昨晨來滬當日即赴廠辦事據其語人云此次赴省報告之結果頗爲美滿省長對於商辦自始即表贊同惟對法律方面認此次省議會並未通過是案故有撤銷議會咨文之舉一旦遽行商辦非從長計議不可望張氏及實業廳長張軼歐等共同設法俾商辦早日實現云云至張氏主張不久當有所發表張氏現定每日下午到廠視事後日（二十日）尙須赴寗一行張氏又云公團方面對陸伯鴻氏擔任廠務主任一職並未否認前報所紀略有誤會云現陸氏亦逐日到廠惟因渠事業紛繁不克常日駐廠故另委沈揆伯到廠代理其事云 
[段祺瑞病愈訊]  
　　自段祺瑞病訊傳出各方均極注意本埠何護軍使曾發電探詢頃得段子駿良復電如下上海何護軍使賜鑒删電敬悉家嚴於日前感受時疫現經德醫克利及方石珊君協同醫治已逐漸減輕日内當可全愈請釋錦念並祈轉告在滬諸公爲感段宏業銑 
　　又國民黨議員王用賓前以反對賄選離京滯津現王君已於前晚搭車到滬據云彼在津曾赴段宅問候合肥病狀初患時病甚劇烈現可完全無慮云 
[杭辛齋之病狀　漸見輕减]  
　　浙籍議員杭辛齋前以脚腫起病氣喘面腫病勢甚形危殆且熱度驟高神志不清口中時呼吳佩孚·曹錕·等名字家人頗爲危急後經延請洪述甫診視服藥數劑病勢减輕已入安全之境云 
[縣議會審查會與臨時會紀]  
　　上海縣議事會於昨日上午十時開各股審查會審查長與各審查員如期到會當將上日所議交付審查之議案逐件審查分别成立不成立附具意見報告到會以便提交二讀會再行討論至午刻審查告竣各議　即在會午膳下午一時續開臨時大會到會議員人數一如昨日由議長莫錫綸主席是日議案九件議至四時略事休息四點半繼續開會至六時散會並定今日上午接開審查會審查昨日所議各案以昭愼重茲將昨日議事日程案由摘錄如左 
　　一件地方欵產經理處請忙漕項下帶征開浚吳淞江經費案議决交財政股審查一件地方欵產經理處請議添舉舊松屬慈善董事會董事案議决推舉黃譜衡董事一件姚議員才提議四鄕添設縣立小學案議决交學務·財政·兩股審查一件吳議員履平提議新西區圈購民田建築公園質問案議决函致縣知事請爲答復一件王議員銓運提議籌欵開築市鄕馬路以和交通案議决歸籌築縣道案合併審查一件楊議員心正建議上海區航政局病國病商應否請縣轉呈省長撤銷案議决代電省長請即撤銷一件張議員景韓提議整頓縣警察案本案撤回加以修正一件公民楊倬云·戴祖耀·等請議北橋鄕議員鄕董是否合格案議决交法律股審查一件公民楊定侯等請議圈築公園案此案莫議長聲請迴避由李副議長代爲主席議决交法律·財政·兩股審查 
[航政局風潮將息　省長面允撤銷]  
　　上海各船户反對航政局由南·北·市兩商會會長等赴寗代爲陳請撤銷一案業記前報茲悉姚會長等於前晨七時抵寗同謁韓省長當將此案由兩商會疊次力請撤銷之原因及該局籌備以來經過情形並人民輿論船户激昂情形剴切詳陳請求迅予停罷以定人心而重公意如今日若無切實答復會長等回滬無辭對付祇得駐寗靜待復命韓省長答謂此案開始原爲整理航業户籍起見確無聚歛主張嗣以事關預算一時未便變更現已疊接滬上各官署來電並聆諸君面述現狀實非初料所及况該局辦理不善早有所聞正在調查核辦個人對於此事毫無成見准即轉飭停止進行至稽查航業户籍政策容再與貴會等從長計議彼此相輔而行該會長又以上海船户等請求救濟約期已屆務懇切實表示以示保障庶便回滬宣布德意俾衆周知當允即行函復兩商會知照以順民意該會長等當即稱謝而退即晚回滬是日寗垣正降大雪該會長等因　奔馳晚車又値機損脫班頗形勞頓午後各帮船户又公推代表數人到縣商會探詢省長意旨姚會長即於五時到會當衆將面謁省長時問答情形向衆宣佈並囑該代表等出外善爲勸導衆船户靜候省示云 
　　又省議員李中一昨致韓省長電云南京韓省長鑒違反全省民意未經省議會正式手續議决之航政局貿然來淞結合地痞四出紛擾船商憤激紛紛集議恐釀鉅禍乞即電飭撤局以維治安而免聚歛省議會議員李中一霰 
[航業要聞]  
　　太平洋輪赴美水脚之變更自紐約水脚改訂後此間太平洋水脚公會亦將太平洋輪由滬至紐約之運費改變但僅將湖絲·綢子兩項每噸增加至美金三十一元絲頭每噸加至美金二十三元五角上三項如願於貨價内抽提百分之二則可免繳運費又芝蔴·籐器·礦砂等三項均改每噸爲美金十一元此外添雨傘一類水脚與上同已通告各太平洋輪公司一律照新率收費矣 
　　日商輪四艘遇險日清公司前行上江·現改滬漢班之武陸丸此次由申赴漢行至九江相近遇霧以致擱淺後於霧散後拖出稍受微損又日輪天神丸在日海面遇風雪擱淺船内有旅客四十名今已救出尙有日郵船中島丸在東印度漂流到小呂宋今已拖至香港船體已受重傷又昨得太平洋面電報有一日本世輪在本月十三日由太平洋北部失事聞已有輪往救但不悉其原委也 
　　兩美郵船進口提督公司之麥堅尼總統號今次在途搭救日輪遲到兩天昨日抵滬船泊招商局中棧載來美國寄華郵件一千一百五十袋大批新紫銅約五萬餘條旅客來申者祇十餘人今日往小呂宋云又花旗公司之林肯總統號明日亦可由美經日本來滬先來電報告有美郵件二百五十七袋大條銀共一千二百七十條運申云 
[華倫號船在吳淞口外失愼]  
　　昨日正午十二時江海北關接得吳淞關無線電謂有某公司輪船（電碼不明）在三夾水外失愼火勢猛烈頗極危險速即往救等情稅務司當即用電話通知水巡捕房梅捕頭立派護寗救火小輪出發馳救 
　　大晚報云今晨此間接無線電報謂美船華倫號在海中失愼現開足速力向吳淞進發預料午後可抵現已有人預備援救事務按該船載重五千噸原爲美國運艦近由馬尼剌華商向美政府購得往來馬尼剌與中國　濱間聞船中之火僅限於後艙並無　毁之虞云 
 
 
 

Page 14

 
 
第一萬八千二百八十三號;中華民國十三年 西曆一千九百二十四年一月十八號
星期五 * *[部電虞洽卿主持扣抵保證金]  
　　關於本埠物品交易所扣抵保證金之轇轕一事詳情已見前報茲聞勸業銀行昨接農部囑轉虞洽卿一電請其主持允爲撥抵原電云上海勸業銀行轉虞洽卿先生鑒查上海證券物品交易所應交交易所稅由該所十二年分保証金利息項下先撥一萬三千元抵充業經令飭兪視察員轉知在案並由勸業銀行出具期票交由本部轉押現已到期勸業銀行因該所來函提取該項利息不允付欵當此部欵支絀應付爲難執事於雙方均有重要關係希即鼎力主持允爲撥抵以重公欵而維信用農商部印 
[大來收買花旗輪船說不確]  
　　大晚報云日來此間盛傳花旗輪船公司將由大來公司收買此訊蓋由舊金山傳出昨夜花旗輪船公司駐滬經理海爾氏曾發電向舊金山總公司詢問虚實今日接覆電謂純屬子虚 
[請撤銷新增巡卡之函呈]  
　　曹行鄕經董劉增祥·耆紳周鉞莘莊鄕鄕董陳立權莘莊鄕鄕佐顧宗樑莘莊商會長錢維桂副會長汪炳榮新橋鄕鄕董錢策鄕佐吳江青顓橋鄕經董施其光等因五庫稅務所在顓橋鎭西之六磊塘沙岡地方增設巡卡徵收貨稅擾累商農特聯名公函上海縣知事並呈江蘇省長請將巡船撤回永遠禁設以杜擾累等情原呈如左 
　　「呈省長文」呈爲揑詞聳聽越境苛征請賜禁撤以安民心而肅官方事竊本年一月初有自稱五庫稅所委員至顓橋鄉公所出示松江·上海·青浦·曁五庫稅務所長會銜希佈告一紙内開現查松江泗涇一帶及表浦朱家角所產米糧等項可由新開河直達浦口不從五庫各分卡徵報且可在川沙等處海港出口應在松青上三縣交界之北沙河設立巡船兼巡護龍橋以顧各貨稅收而禁米糧私運候分飭松江·青浦·上海三縣知事協助一面專案呈請省署令行水警廳撥派砲船駐護飭令遵照辦理等因到所奉此本縣並奉財政廳令行前由除遵辦外合行會銜佈告船商人等一體遵照聽候分别查騐徵稅毋得玩違特此佈告等語並囑抄錄備查除將原文收回外間亦不張貼該委員去不旋踵人言沸起云在六磊塘之鎭岡廟地方停泊之卡船一艘護以砲船阻止行船微收貨稅等事查佈告所稱新開河北沙河護龍橋等名稱徧查松·海·青·三縣境内並無此等地名其揑詞者一佈告謂松·青·上·三縣交界之北沙河設立巡船今設巡之處完全上海縣境距松江青浦邊境皆在二三十里之外其揑詞者二佈告謂米糧等項不從五庫各分卡徵報查五庫爲松江縣境在閔行之西南三十餘里現設巡船之六磊塘反在閔行之東北三十餘里即有貨物豈能逾越閔行逆行五六十里至五庫納稅其揑詞者三佈告又云由新開河達　且可在川沙等處海港出口查川沙在上海縣之東北距六磊塘在一百里之外中隔黃浦且浦東各地稅所巡船星羅棋布貨船豈能飛越其揑詞者四董等尋繹布告之宗旨重在禁米出口不意五庫稅所委員　詞影射指鹿爲馬欺誑長官擾害地方實屬有玷官箴應請省長令行財政廳速令該稅所將六磊塘巡船撤回永遠禁設並將該所長依法懲誡以肅紀綱而杜擾累不勝迫切之至謹呈江蘇省長韓一致上海縣知事公署函」逕啓者本月初有自稱五庫稅務所委員至顓橋鄉經董辦事處出示松江·青浦·上海·三縣知事會銜佈告一紙並囑抄錄備查原件收去並無張貼該委去不旋踵即人言沸起云在顓橋鎭西七八圖六磊塘沙岡交流處突停巡卡船一艘阻止行船徵收貨稅際此農商交困人心益形惶駭查閱抄存佈告全屬揑詞影射該巡船停泊之處在上海界内西南距閔行二十餘里距五庫七八十里乃五庫稅務所揑稱三縣交界又揑造新開河北沙河等名稱以遂其越境暴徵之私欲方今財政部定於十三年一月起實行裁釐加稅何得再向無釐卡之地方突然增設况尋繹佈告之宗旨重在禁米出口不意五庫稅所委員藉詞影射指鹿爲馬欺誑長官擾害地方此或出於卡員等朦蔽聳聽希圖舞弊所致人心益惑隱患堪虞董等爲俯順輿情起見用敢聯名呈請省長令行財政廳速令該稅所將六磊塘巡船撤回並永遠禁設伏維我縣長剛正廉明黜僞崇實迅賜轉呈省長爲民請命俾得將六磊塘巡船撤回並永禁設卡則下民感德没齒不忘附呈公呈省署文稿一紙敬請察核此致上海縣知事 
[潮州會館對糖業違章之催覆]  
　　點春堂會員元泰恒·元生久記·元益·裕大恒各號委託汕頭愼泰莊採辦糖件本埠潮州會館以其與原定之糖業規章不符曾函請總商會轉函點春堂質問因無答復故該會館昨日又去函催問大致以目下新糖盛出之際該元泰恒等所辦之貨陸續運滬影響市面到貨價格日落潮帮吃虧不淺遲一日解决即多一日損失可否由貴會電致汕頭愼泰莊請其暫行停辦或召集雙方到會議談以昭大公而維商業云 
[反對捲烟稅聲中之省署消息]  
　　蘇省捲烟特稅上海區自經烟商及各國領事相繼反對後北京政府曾有免徵之意惟省署主面因上海紙烟銷數最旺稅額極爲可觀不願免徵故仍積極進行實行徵收手續除分派委員蒞滬辦理稽核處外并具文詳呈北京政府說明上海不能豁免之理由一方併轉令財廳設法函請各路商界總聯合會從中疏通該會曾陸續接到省署方面關於此事公函一件財廳兩件其措辭大　謂上海華界烟商旣云租界如能照樣徵收華界亦當一律辦理則責在租界烟商務請貴會設法向租界烟商　導云云惟該會對於此事曾開會表决此項烟稅須先有相當保證并須將舊有敎育經費用度表示故對於省署方面之公函不但迄今未復現時并擬再函省署重申此意云云 
[捲烟公會職員會紀]  
　　昨日午後二時捲烟公會假英美烟公會開全體職員會到南北同業九十餘人陳良玉主席報告同業赴護軍使署請願經過情形并宣布陸秘書·許科長·代達意見謂伊對於華租兩界同業洞悉困難力允代達省長并勸諭目前切勿驟行停閉免受鉅大損失主席又說明停業之苦况惟現届陰曆年關凡百均須結束如果特稅實行最後對付尙希和衷共濟預籌良策次公同討論提出辦法㈠各路各段如有特别計劃書限三日内送到本會以便集思廣益從詳研究㈡對於停止營業一項多數主張愼重現時暫處鎭靜態度免受奸儈利用㈢來賓沈楚楠提出意見公决由下届大會時徵集多數同意再定辦法至五時散會 
[科學社將在上海建築科學館]  
　　中國科學社社員鑒於年來國人對於科學之興趣日益增加而科學研究之基礎如博物館·研究所·等尙付缺如近來歐美學者時來中國採集動植物標本及發掘古代化石等所獲甚豐於地質學·生物學·供獻極大而主人翁之中國竟對此一無所知該社曾屢向來華研究之科學家交涉要求其在中國所得之標本留一份於中國多獲允許惟皆以中國當有安全適當之博物館爲條件而該社在南京所設之生物研究所所搜製之動植物標本亦在萬種以上亟待陳列以供國人之參考因益覺在南京設立博物館之必要又如理化研究爲正確科學之先進工商業之基礎而全國之大竟無一理化研究所此外如數理化圖書館亦爲當務之急故决定在上海建築科學館内分爲理化研究所·及圖書館等分年建築屋字圖樣已由東南建築公司繪成並由上海宋園董事會捐助地址十五畝募捐則由該社董事會及各贊助社員擔任云 
[澈查女體育校長控案之廳令]  
　　江蘇敎育廳爲上海中國女子體育學校校友會朱志堅等控告該校長華豪吾種種不法行爲事昨特據情嚴飭上海縣知事查復核辦原令如下 
　　案據該縣中國女子體育學校友會朱志堅等呈稱竊志堅等前以不忍坐視母校之日趨墮落曾將華豪吾辦理乖方侵呑公欵借名欽錢各節呈訴鈞廳荷蒙令行上海縣知事查復業經由縣令行上海縣敎育局轉委公共體育管理員王壯飛查復在案細繹上年十二月十四日報載王管理員查復原文於游藝會不能照章開獎顧全信用一節王君雖意存忠厚加以恕辭未予深究而於挪用公欵率領學生旅行南洋各節則已明白斥其非是足見公道自在人心華豪吾决不能以一手掩人耳目茲謹將報載查復原文粘呈鈞蔡惟事越多日迄未見縣局依令呈復是否縣知事與縣敎育局長有意延擱正深疑異乃於十二月二十九日忽見報載有指令敎育局轉致該校長組織校董會清理校欵之縣令尤深駭怪查此項指令在王管理員查復之後敎育局與縣知事何以不先將查復原文依令據實核轉乃忽貿然據華豪吾之呈請准予組織校董會該校長旣爲身被控告正待澈懲之人則清理校欵自當歸之合法組織之校董會辦理今令其自行組織是爲惟恐該校長不能上下其手乃予以舞弊彌縫之便利按原查復人之意見對於組織校董會一節有似應由地方敎育行政機關邀集原發起人及熱心學界人士重行組織校董會校長之進退即於校董會察議辦理等語辦法至爲公允縣署縱不贊同亦應另陳意見呈請鈞廳核示方合行政系統要之縣知事與敎育局長辦理此案手續錯誤情弊顯然除已具呈縣署請予收回成命外應請鈞廳澈究以清手續又據王管理員之調查華豪吾在南洋募得之三千餘金悉數用去又復耗及游藝會存欵一千元等語該校長於酷暑之際率領女生遠赴南洋名爲旅行實則募捐蓋明知侵挪公欵雖可掩飾於一時終難彌補於將來又以藉端歛財之事上海已見不一見募捐殆爲强弩之末乃異想天開巧爲南洋之行計誠狡矣所可痛心者利用女生借名旅行爲募捐開一惡例爲敎育界留一汚點又復假辭掩飾輙爲厚愛者代求　助以壯行色又謂不若表演體育略收捐資果如所云是以神聖高尙之學校旅行團體意視同就地賣藝之江湖游民曷勝浩歎且聞該校長出國時原有女生七人偕行而回滬時祇有六人尙有女生王秀珍一人逗遛南洋至今踪跡杳然該生家屬屢向交涉該校長意悍然不理令人骨肉分離尤堪髮指綜其所爲荒謬絶倫實屬摧殘敎育貽羞學界爲再備文呈請廳長鑒核敬祈迅賜撤懲華豪吾一面令行上海縣知事制止該校長組織校董會以杜流弊而重敎育不勝迫切待命之至等情據此查此案前據該具呈人先後呈控前來迭經令行該知事查明復候核辦在案何以時逾四月仍未據復到廳殊屬延遲倘如原呈所云有令准華豪吾組織校董會之事亦屬不合據呈前來除此示外合行令仰該知事按照所控各節迅速嚴查核辦復候核奪毋再遲延此令 
[今日放洋之留學生]  
　　本日法郵船安德來朋號出口本埠有留法學生朱敏光·徐達勝·陳昱山等搭乘該輪往里昂留學又有馬天則等則乘提督公司麥狄遜輪赴美留學云 
[進德會常年大會紀]  
　　字林報云昨晚進德會假座亞洲文藝學會開常年大會到者五六十人狄路雷氏主席書記梅森氏分送年報稱本會爲中外二十六團體所組織惟華人對於會務不甚熱心可爲失望會計克祿福氏分送收支報告去年該會入不敷出收支相差三七五元本年預算需七千元内列會審公堂化良院經費三千元加爾德氏抨擊抽閉妓寮之失策謂此舉不過驅娼妓至他處今大半遷至法租界而南京路各旅館亦爲若輩麕集之所蓋若輩非得援助不能棄其賣笑生涯故此舉徒增娼妓生活之困難而已惟會審公堂化良院之設當能有所裨益某西人起稱會中對於足以斵喪青年道德衛生者應加注意如誨淫誨盜之影戲廣告等尤宜取締某西人起稱强廹閉歇誠屬失策不過令弊端易地仍未能杜絶也會中所爲未免過偏於理想其時會衆之非難聲一時蠭起迨收支報告通過後庫克夫人撮述會審公堂化良院成績稱自九月開辦迄今入院者共有女子五十一人惟因留院時間太少不能敎以手藝嗣梅森氏述工部局抽閉妓寮之經過稱四年之内已取銷照會八百張本會並非謂取銷照會即能禁絶娼妓不過令其稍稍歛跡不致公然開設易於引誘招搖耳若謂其遷往法租界或華界則乃彼方　禁之過非抽閉妓寮之咎且抽閉之後娼妓非徙往他埠即棄其賣笑生涯或秘密賣淫就前二者言之於市衆固有益於後一端亦可令其不若前之公然賣淫易於引誘也繼乃改選職員而散 
[前美總統羅斯福妻孥將抵滬]  
　　大晚報云前美總統羅斯福之夫人偕其公子將乘林肯總統號於星期六日抵滬小住後將赴馬尼剌會晤伍特總督 
[巡官槍斃商民案之呼籲]  
　　淞滬警察五區第二派出所（駐紮八字橋）巡官莊定爾於本月十三日晚九時槍傷寳山路振源祥店主朱孝侯致死一案經淞滬警廳將該巡官革職移送地檢廳押候屍親投質等情已見前報昨閘北十一路商界聯合會據朱孝侯之弟親携函件到會請求開會援助伸雪等情該會當允所　昨特通告各評議員定今（十八）晚開會討論應付辦法茲錄振源祥原函如下 
　　會長先生曁在會諸先生賜鑒謹啓者敝號店主朱孝侯於今歲開設振源祥南貨店於寳興路天通庵路轉角安分營業藉以爲生忽於是月初八晚（本月十三日）慘遭五區第二派駐所巡官莊定爾槍傷斃命言之令人淚下是日時在入晚九時店主正在櫃内忽有寳和醬園夥友仇秉記及該巡官先後蒞至移時該行兇之莊巡官即突出手槍向店主開擊轟然一聲已受致命重傷嗚呼不亦慘乎是後一面急將店主送入濟生醫院奈受傷過重延至翌日下午四點半身死一面即拿該兇徒送入警廳昨日地廳委吏騐明腰中槍彈而死現兇徒解送在廳候究在案惟竊念地方之設警士意在保護商民况身居一等巡官者更宜効力地方方不負商民之寄託而該巡官竟以手槍擊斃店主實屬目無法紀知法而犯法罪實難辭而仇秉記於是案亦頗有同謀之嫌疑敝店主家道清寒今歲多方籌措設店營業一家數口賴以圖飽不幸此次死於非命含冤九泉内留弱妻下遺孤兒死者如此生者何堪此情此境言之痛心竊念此事巡官擊斃商民攸關地方治安前途何堪設想用特函呈詳情伏請速開緊急會議共籌對付之方俾死者不致含寃地下而兇徒亦免兎脫法網按律嚴辦申雪奇寃非特諸君造福無窮死於地下者亦感德無涯矣專此敬請公安不勝待命之至寳興路天通庵路口振源祥號啓 
[市民大會請黃任之等演講]  
　　市民大會擬趁寒假期内爲愛國宣傳昨特函黃任之等云敬啓者本會爲促醒日人撤廢二十一條收回旅大而有所設施諒荷洞鑒素稔學界同仁愛國運動不落人後第恐汲長綆短適貽虎頭蛇尾之譏擬趁寒假期間利用宣傳似爲一舉兩得本會於上屆大會時業已公决議定本月二十日（即星期日）下午二時在山東路二百零二三號三樓召集各校學生代表到會討論宣傳事宜夙仰先生爲南中學哲衆望允孚務懇大駕屆時惠臨錫以讜論喚起羣倫藉匡不逮事關救國定必俯如所請至紉公誼是所盼禱此肅祗請公安諸維察照不宣上海對日外交市民大會啓一月十七日 
[黃龐紀念大會紀]  
　　昨日各工團假北四川路中央大會堂開黃龐紀念會到者甚衆奏樂畢由郭寄生宣布開會公推張渭川主席全體起立向黃龐遺像行三鞠躬即由湖南勞工會代表謝作舟報告黃龐事略及黃龐死後湖南勞動界之狀况與勞工會之經過情形繼東京華僑代表王兆澄演說復次湖南水口山工人代表趙伯　報告湖南工人在趙政府下所受之痛苦京漢路工楊德甫·湖北工團周無爲·等痛詆工人被人利用之隱衷末女工人穆志英演說向黃龐遺像大哭旋由精武會演武術十餘種攝影散會云云 
[國民黨四區區分部宣言]  
　　徵求同志 
　　本埠國民黨第四區第五區分部成立後特發徵求國民同志宣言云敬啓者中國國民黨推翻滿清改設共和撲滅帝制倡義護法爲國家而犧牲爲主義而奮鬥不屈不撓勇往直前備嘗艱苦百折不回剛毅之氣可與日月爭光滿腔熱血足喪惡　之胆誠國命之所託而正義之所寄者也茲經孫總理命令上海國民黨黨員大會議决擴充黨務在上海劃爲若干區區内分爲若干部以宣傳主義服務社會國家爲唯一宗旨同人不敏均奉孫中山先生爲先覺視中國國民黨若明星爰集同志組織第四區第五區分部以身許國共向光明而進行服從主義永本斯旨而勿渝凡我同志盍興乎來謹祝三民主義萬歲中國國民黨萬歲孫中山先生萬歲 
[南翔車站暗殺案得有線索]  
　　死者似爲范友亮 
　　滬甯鐵路南翔車站陳姓基地旁於陰曆十一月二十八晨發現無名男屍一具面部被人削去一半遍體受刀傷十餘處兩手十指亦被削去報由嘉定縣江知事帶同檢騐吏騐視棺殮飭緝兇徒在案奈因面目糢糊日久並無屍屬認領究竟因何被戕無由得其端倪日前旅滬台屬同鄕會據同鄕報告有台州金源康夥友范友亮由該號派其來滬寓居南市台州人所開之某旅館内旋於陰曆十一月二十五日范友亮赴唯亭收帳迄今未回嗣有范夥同行之許某亦在唯亭收帳回滬據云伊與范於十一月二十七日同在唯亭搭上午十點零五分之火車西下許因須赴崑山收帳在崑山下車范單身回滬並携有帳欵洋一千二百元不知何以事隔數日尙未見到於是羣揣范在中途必有變故適見二十九日申報載有南翔車站發現被人暗殺男屍就其所穿衣服而論當係范夥屍身遂由該同鄕會派代表　君帶同該棧夥友赴南翔面會朱警董賡石同至警察分所探詢一切據該分所巡官言死者身畔留有皮夾一只小洋二十餘角並有抄帳單一紙面書金源康三字梅君即謂必係范夥無疑因范爲金源康夥友被殺原因必係謀財害命除一面由梅君電致范夥家屬曁金源康本號來滬赴翔領屍請緝正兇一面由南翔警所呈縣請行文通緝云 
國立自治學院校董會第一次會議攝影（南京路抛球場心心照相館攝） 
　　由右而左第一排㈠冷禦秋㈡陳伯莊（該院總務長）㈢郭秉文㈣黃任之第二排㈠郭夢良（編輯委員）㈡葉扶霄㈢金左臨第三排㈠沙武政㈡蔣揖巵㈢黃伯雨㈣沈信卿㈤吳士翹（江蘇省長代表）㈥張君勱（院長）此項會議紀事已見本報 
[女子被虐自盡案之審訊]  
　　滬南三味菴後面何坤三（即何炳耀）同妻何李氏凌虐寄女招弟受傷毒而死經屍毒曹施氏將何扭控法庭派員騐明候究等情已紀昨報昨午又由地方廳張檢察官開庭飭提在押之何坤三研訊先據曹施氏投稱丈夫曹本福於今年舊曆七月間病故在日因生有四女無力哺養乃憑友人周老富介紹將十六歲次女招弟過寄與紹興人何坤三爲寄女孰知過門後迭遭何夫婦虐待行兇毆打不給飲食甚至不給棉衣禦寒我女受此苦况氏在家並不知悉今女兒受苦不堪出此自盡之下策查何夫婦平日凌虐其妻李氏尤兇今奉詣騐叩求覆提李氏到案并辦質之何坤三供紹興人今年七月初旬憑友說合出禮洋三十六元領曹女招弟爲寄女到家後民夫婦因男女無出故視寄女如親女决無凌虐之事可請察訪問官得供問曰爾等旣不虐待則招弟四肢被傷何來何語塞官問爾妻現逃何處何供民在押不知外間之事官判何　押曹施氏退去一面飭派法警協同二十七舖地　　拘何李氏務獲解究不貸 
[日海軍登岸演習]  
　　駐泊上海之日海軍艦安定號昨日奉令挑選海軍陸戰隊六十人登岸至江灣練習戰術先期由日領事函許交涉使轉知該地軍警等知照云 
[馬濟派員來滬購械]  
　　國聞通信社云據旅滬湘省人士消息謂馬濟在湘擴充軍實預備圖桂最近派部下别動隊司令雷震來滬向某洋行接洽預備購辦槍械運湘應用聞雷業已到滬而所謀亦正在進行中云 
[省委來滬騐收軍服]  
　　蘇省警備隊事務所昨因添辦軍服委派該所會辦于如周來滬接洽周委業已騐收清楚於昨日押解回省 
[惠工倒欠案消息]  
　　諸文綺判繳二千五百元 
　　惠工銀行倒欠一案經公堂傳訊多次疊誌前報茲聞關於審訊諸文綺之事項業奉公堂判令諸文綺繳付股欵洋二千五百元其堂諭已於十四日分别送達云 
[兩路發給奬金之通告]  
　　滬寗·滬杭甬·兩路辦事華洋各員司以上年兩路營業異常發達盈餘頗鉅近來米　薪桂百物價昂故由該兩路員司要求局長將年終獎金照兩個月發給經任局長電部僅要求發給一個半月兩次電部現得部復祗准仍照十一年份獎金一個月昨由任局長通飭所屬各機關人員開單呈核至一月底併發茲將滬　甬路車務總管通告各站人員文錄下啓者一九二三年年終　勵金即分紅已經局長呈奉交通部核准所有薪單由各段長各站長按照十二月份薪額開單二份送本處校對後轉送總帳房核發其繕寫規則開列如左凡職員在一九二三年内服務除去病假及利益假外其實行到公時期滿六個月以上者得開領獎勵金一月滿三個月或三個月以上至六個月者得開領半月其到公期間未滿三個月者不得開領又凡職員在一九二三年内服務滿六個月以上面在十二月三十一日以前告退或身故者亦得領獎勵金半月由本處代爲開單 
[昨日夜車運出之寳銀]  
　　昨日滬甯夜車大通運洋公司爲各銀行及錢莊運往南京寳銀一百餘箱約計三十餘萬兩云 
[滬寗快車遲到原因]  
　　昨日滬甯來滬中班快車因在途中交車延擱及機車駛慢抵滬時約慢一點三十分鐘又特别快車因在南京等候津浦北來通車搭客抵滬時約慢三十分鐘云　 
[前晚之兩越貨案]  
　　北山西路北山西路六百十九號門牌居婦馮阿妹家前晚七時許突來盜匪五人擁進内室各執利器手槍向氏及蕭婦嚇禁聲張翻箱倒篋當將現洋鈔票金飾計値價六百元搜刮一空得贓而逃迨該管捕房聞警立飭西探目潘林士與華探目率同通班包探前往兜拏盜匪早已遠颺該探目等即向事主詢問盜黨面貌服式據稱各盜均操粤音遂回禀捕頭通知各捕房一體　緝贓盜務獲解究 
　　甘肅路同時甘肅路一千二百零八九號門牌恒昌米店亦有盜匪多人突來兩盜在門首把風四盜躍進店堂各出手槍剌刀嚇禁聲張當將賬枱上小洋鐵箱内儲大洋九元並小洋及銅元十二千文共計三十九元搜刦一空携贓逃逸迨該管捕房聞警立飭能班中西探捕馳往兜拏無着即回訴捕頭嚴緝贓盜務　解究 
[五匪黨先送法公堂訊辦]  
　　因法租界犯有案件 
　　本月二號下午公共捕房特别機關中西探目在北海路華興旅館内查獲匪黨江北人劉懷寳·朱登忠·孫國元·夏德才·李德林·等五人搜出實彈手槍二支一併解奉公共公廨諭着押候查明訊究在案昨晨由關讞員會同美雅副領事升座第一刑庭研訊據中西探目投訴查得被告等曾於陽曆去年十二月五號夜持械夥刦保定路五百十一號門牌某烟紙店内大小現洋又於二十九號夜搶刼伍定路鄉間王泉根所開之小烟紙店内現洋並出刀將王戳傷又於三十一號夜搶劫虹口東有恒路源泰銀樓値洋數百元之飾物並開槍擊斃行路工人陳大貴子惟本案訊供頗費時間請爲特别訂訊况被告等在法租界亦犯有刦案云云又據法捕房包探投案聲請移提經中西官得稟判被告等押候訂期研訊法租界旣犯有搶案應先送法公堂訊核 
[長安路刦案續誌巡官往勘情形]  
　　長安路順豐絲廠經理黃錦帆投四區報告被匪攔攫現洋二百元一節已誌昨報茲悉此案經劉署長派巡官宋伯昂往該廠勘查詰據福源莊出店餘姚人胡成榮聲稱該匪一穿灰色呢大衣一穿元布棉袍穿大衣者手中似執有手槍因宋開放未知眞僞年紀約在三四十歲等語巡官問該匪口操何音胡不能答當察得該莊用以貯洋之笆斗本裝有環鈕二個可以上鎖乃胡僅將笆斗上皮帶攔住斗蓋以鎖加諸皮帶之上斗蓋仍可揭開當出事時有女工多人在廠前候領工資因該出店不敢聲張故在旁女工不知搶刼迨胡進廠之後始向賬房述說被搶情由出外鳴警而匪已遠颺無從追緝矣巡官歸署稟覆署長除飭探警分頭跴緝外據情詳報陸廳長請示核辦 
[崇明解犯邱元祥之供詞]  
　　詳述與陸鳳鳴刧貨情形 
　　本埠順全隆洋行失竊鉅贓案内要犯邱元祥（前報誤沈元祥）經崇明縣公署飭探拿獲經水巡捕房派探葛瑞卿前往迎提各情曾見前報茲悉該探已於前晚將邱犯引渡到申當經梅捕頭訊據邱元祥供稱崇明人年廿八歲向在三井煤棧搖煤炭船因於陰曆十月初二日在浦東三井碼頭吃茶有素識之陸鳳鳴叫我相帮搖船遂一同渡浦到楊樹浦港又約同七八人搖一空船到浦東藍烟囱碼頭相近浦心陸鳳鳴指前面來船（即順全隆製貨駁船）搖向前去與該駁船相碰喝令該駁船停搖該駁船夥不允我知非好事不肯搖上陸鳳鳴袖出手槍向我謂你若不聽我命令即將你打死不得已將船搖上陸等即躍過該駁船將船夥三人拖過自己空船有一船夥大聲叫救命陸等將棉花塞入其口遂將三船夥拖入艙内但聞槍聲二響少頃陸從艙中出命同來諸人將貨船搖到新閘橋等候命我同施明祁才根等將自己空船載三船夥屍首搖往高昌廟相近浦心將三屍首繫以鐵錨抛沉浦中我不敢違搖船向南駛至匯山碼頭陸命停船彼乃上岸囑我等事畢之後到新閘橋相等我等乃將船搖往高昌廟相近如法行事畢將船搖到薛家浜上岸到新閘橋時已經天明七時見所刦得之貨船停在橋旁等候移時見陸鳳鳴來命我到五馬路高陞棧房間等候陸言船上之貨我已叫運貨汽車運赴閘北言時汽車兩輪已到陸帮同諸人將船上之貨裝上汽車押送而去我乃到高陞棧開房間而睡至晚八時陸偕諸人來有一穿長袍者陸叫他坐定後即從袋中摸出鈔票洋一千六百元陸乃分給諸人有一百元或一百二十元我分得洋一百元當塲有陸之胞弟再根亦一同做事硬向我借去五十七元當夜各人分散後聞風聲不好我乃逃往崇明各等語奉判於昨日午後押解地方檢察廳歸案訊辦 
 
 
 

Page 15

 
 
第一萬八千二百八十三號;中華民國十三年 西曆一千九百二十四年一月十八號
星期五 * *本埠新聞二 
[上海商業市况彙錄]  
　　金融 
　　昨日銀幣早市價七錢一分九釐二毫半與前日相仿午市收盤稍高價七錢一分九釐三毫七忽半比前日大一毫二忽半交通銀行由杭州運來洋十萬元中國由杭州運來洋十二萬元出口無銀拆價甚小早市價八分無甚交易午市已小至四分比前日收盤小去六分匯豐收欵五十萬兩麥加利花旗中國交通等收欵五六千萬兩大條烊出寳銀三十二萬兩入倉交通裝往杭州大條銀八十八條中國裝往杭州大條八十一條又裝往南京大條二百十條 
　　昨晚止各銀行查倉庫存現銀一千八百七十五萬兩現洋三千○七十九萬元大條二千一百○四條日本銀幣一百九十三萬元各莊存底現銀一百六十五萬兩現洋四百六十五萬元 
　　公債票 
　　昨（十七日）各種公債交易雖不十分活潑惟現貨因存貨不豐期貨以抛空之家甚缺是以價格均漲金融大票現貨晨初受主方面大都因價格不合致毫無成交午刻買賣仍稀但市面穩固價由七十二元九角高至七十三元後市進出相等市面和平收市七十二元八角計漲四角一月期貨全日成交價常在七十二元六角五分至七十三元之間收市七十二元九角較前日又漲四角二月期交易甚暢市情堅定收盤七十三元三角五分計增四角半三月期開盤七十三元三角比前日大三角其後進出之數無甚軒輊票價漲落無多整六現貨交易似略轉機最後價爲五十三元五角比前日改高二角五分正月期貨開盤五十三元半嗣後緣需給關係市價逐步上漲收市五十三元八角計增四角二月期結果比前日大三角收市價爲五十四元一角三月期進出兩稀收市五十四元三角五分比前日漲起一角半七年長期交易雖稀而價頗堅硬最後價爲四十八元較前日提增七角償還八釐及五年大票略有受主五年大票價爲四十八元九角償還八釐計十六元二角比日前市價略見抬高云 
　　國内滙兌 
　　昨（十七日）國内滙兌據上海銀行公會報告烟台宜昌銀滙及漢口貼水均見漲高漢口洋例價爲一千零三十九兩比前日漲起三兩銀元同增三元五角價掛一千十五元半烟台烟估暴漲十一兩半每千兩貼水高至四十七兩五錢銀元則仍爲一千元宜昌宜平價掛一千零四十一兩比前日改大二兩銀元每千元仍貼二十二元濟青兩埠又未通滙致價無開出其滙兌之忽有忽無足見其滙欵之稀少北京公砝價一千零五十八兩五錢天津行化爲一千零六十六兩五錢北京銀元計一千零十三元五角天津銀元爲一千零十二元半各與前日行情相同此外各埠貼水亦無改變云 
　　外幣 
　　昨日各種外幣交易雖無若何起色惟標金市價已見抬高故人心向上票價遂漲多跌少英金票成交買價爲八元四角比前日改大五分美票漲起五釐計價一元九角六分半日票提高二分五爲八角七分港票買九角九分一釐計大三釐法票漲二釐爲九分七釐羅卜千元票及五百元票交易依舊呆滯市價各跌五錢計一千元票買一兩五百票爲一兩五錢餘票進出兩鮮價無變化云 
　　金市與滙價···金價大漲 
　　自此次東京復發地震後滬上金業受其影響金價之漲跌日有七八兩至五六兩昨日大條近期縮二五遠期縮一八七五標金三月份毛盤較漲八錢係三百十兩爲是日最小價嗣即漲至三百十一兩六錢未開先令時略回兩外先令揭曉亦縮二五美滙縮一元法滙縮七十五法郎印滙小二羅比二五荷滙縮三盾新滙漲半分香滙未動惟東滙反小二五故標金由三百十兩零三錢至三百十兩移時即漲至三百十二兩數錢先令等價亦軟銀行賣出元月份先令三先令三辦士三七五至三先令三辦士三一二五買價三先令三辦士半至三先令三辦士四三七五三月份先令銀行賣出三先令二辦士八七五至三先令二辦士八一二五買者三先令三辦士至三先令二辦士九三七五美滙元月份銀行賣出七十元買價七十元零一角二分半三月份美滙銀行結出六十九元半買價六十九元六角二分半東滙甚緊銀行賣出元月份六錢二分至六錢三分賣價六錢一分七五至六錢二分七五三月份東匯賣價六錢三分至六錢四分賣價較小二五金價飛漲至三百十三兩九錢俄由某銀行買進元月份先令數千磅價三先令三辦士四三七五又買三月份先令一萬磅價三先令二辦士九三七五東滙益緊銀行賣出元月份六錢三分半至六錢四分二五買價六錢三分二五至六錢四分三月份賣價六錢四分二五至六錢五分半買價六錢四分至六錢五分二五大連帮期金買者爲數甚鉅該業有期金賣空者亦爭相抵進以故失價愈抬愈高最高至三百十七兩七錢較開盤價每條漲七兩七錢之多後稍回至三百十六兩八錢收盤廣帮買現廣標數百兩價三百三十五兩烚赤做開五平價三百三十六兩五錢至三百三十七兩午後開盤平定未開先令時係三百十六兩一錢先令揭曉弗動市面與午前相等東滙見平先令銀行賣出元月份三先令三辦士三七五買價三先令三辦士半三月份先令銀行賣出三先令二辦士八七五買價三先令三辦士美滙元月份銀行賣出六十九元八角七分半買價七十元三月份銀行售出六十九元半買價六十九元六角二分半東滙元月份銀行賣出六錢四分二五至六錢四分買價六錢四分至六錢三分七五又三月份賣出六錢五分一二五至六錢四分七五（係由三井等銀行賣出數十萬元）買價六錢四分七五至六錢四分半故金價由三百十七兩外跌至三百十五兩移時該業及大連帮等買者甚湧致三月份標金復漲至三百十七兩一錢收盤較上日每條漲銀七兩九錢午後烚赤約價三百四十一二兩各銀樓首飾每兩亦漲半元按是日東滙若是之緊因聞本埠某投機市塲接得日本電報據稱該國政府有出資二千萬萬元維持公債說又謂日美大借欵將達目的等所致以是午前各銀行都欲購買東滙大連帮與金業等亦無意賣出其金價有繼續看漲之勢　　紗花 
　　昨日星期四棉紗市面稍軟各客帮買進者亦甚清淡現貨本紗日紗市價前盤内幕仍照面則稍鬆各帮共買本紗一二百包日紗二百餘包交易所標準紗價小去三四錢三品紗大阪電報小去日幣二元數角美棉電報現期跌五十個磅音三月份跌六十八個磅音遠期十二月份跌五十個磅音印度孟買花電報朋搿而漲二十個羅比奥浮辣漲二十二個羅比白洛處漲十八個羅比華商統益紗廠開出十四文金鷄小包一百五十包價一百七十三兩二錢五分凈期年内出清公會小包又未售開本年來花紗市價飛昂織布者全無利益廠布推銷因是内地木機所織者咸已停頓紗市仍平穩　 
　　昨日棉業交易所通州標準交易不多市面平穩惟四月期略漲一二錢二月期與三月期均無甚上落據紗廠聯合會報告由東棉洋行買進現貨棧交陜西花三百件價四十六兩五錢至四十六兩七錢五日信洋行又買進二百件價四十六兩 
　　疋頭呌莊 
　　昨日星期四輪値英商元芳洋行第二千四百六十九次不限價拍賣並循例放期六禮拜出清排列泰西緞·尺六元絨·羽綢·元細斜·紅洋布·市布·原布·竹布·漂細布·漂布等貨五百五十件計二千三百四十疋與上次件數相同疋數則少七十疋所拍市價稍有更動元絨原布皆跌元細斜紅布漂細布均漲客帮與本街各有買進茲將所拍之價與前拍者比較如後（泰西緞）五十件計一千三百二十疋價漲自二釐五起至一分二釐五止惟醒酒石一牌見漲二釐半又醉明珠二分（尺六元絨）五件計一百疋價跌一分五（羽綢）一百七十件計五千五百九十疋價漲二分五至五錢五分内有跌者自二分五至一錢五分（元細斜）八件計三百二十疋價龍飛漲一錢七分五宜昌塔加一錢五分五子增一錢七分五海潮寺高二錢（紅洋布）二件計一百二十疋價六磅佛手比前漲八錢二分五七磅五子亦加七錢五（市布）八十九件計四千四百五十疋價漲二分至一錢五分内略有二三牌跌一分至三分不一（原布）八件計六百疋價跌一分（竹布）二件計一百疋價八士跌一錢二分五雙路燈則漲二錢（漂細布）七件計三百五十疋價五花洞漲一分敎子與猴鹿各漲一錢四分（漂布）二百○九件計一萬○四百五十疋價漲一分至二錢一分内有跌者去二分至一錢九分不等 
[南洋中學校友會將開冬季會]  
　　南洋中學校友會定於二十日十二時假四馬路一枝香開冬季大會並舉行同樂會招待會員家屬其秩序爲㈠絲竹蔡之煒㈡諧談施星藜㈢掌故郭惜黔㈣幻術李松泉昨日已由書記通告會員云 
[煙草公司限期補簽契據等件]  
　　南洋兄弟烟草公司以總理簡照南君病故後凡簡君在總理任内所簽之契據等件應由協理查核加簽以資接洽現由董事會議决自本月十五日起儘三個月内請各界將關於此項文件送至該公司核對以便補簽如逾期不送未經協理加簽者以後發生糾葛槪不負責云 
[聯益公司催了定貨糾葛覆音]  
　　南京路聯益貿易公司前向美商某廠定貨發生糾葛曾由該路商界聯合會轉請總商會代爲查詢設法斡旋近來該公司以此案懸宕已久損失甚鉅急須了結故又函請該路商界聯合會再去函轉催昨日已接總商會復函謂此案前向美商會面商允函致華盛頓總商會轉向美廠所在地之商會查詢詳情厥後由貴聯合會交來聯益抄送信稿等件並經即轉美商會各在案迄今尙未見復惟是往返華盛頓及美廠所在地之商會重洋遠隔輾轉需時勢多遲緩應俟前途復到再行奉達先此函復惟祈查照轉知爲荷 
[阜民路太卿坊火警]  
　　阜民路太卿坊某木匠店前晚因晚炊不愼遺火於灰内延至十一時許焚及積薪一時披屋通紅勢將燎原幸人手衆多取水澆熄其時有房主許某染病在床聞警急從窗口躍上披屋失足跌傷左足昨經家人舁送上海醫院求治 
[招領迷路女孩]  
　　閘北叉袋角四區二分所巡警前日查獲迷路女孩一口不能言語年約八九歲穿灰斜紋衫綠柳條褲黑襪黑鞋頭梳三辨左耳帶銀圈倪警佐命送慈善團留養一面出示招領 
[拐子交警解往無錫]  
　　無錫人胡理仁因於去年四月間在原籍誘拐寡婦丁堵氏來滬同居雲南路三百三十七號屋内被氏之家屬得悉控請無錫縣知事派警來滬報請捕房協往查拿因堵氏正在生產當將胡拘解公共公廨訊供押候無錫縣知事備具正式公文來廨再核在案昨晨由廨復訊丁堵氏仍未來案即據無錫來警投案稟明前情呈遞公文要求移提訊之被告延律師到堂代辯經中西官核供判胡准交來警帶回歸案訊辦 
[汽車碾斃三歲小孩之驗判]  
　　汽車夫秦三星於前日上午十時半開駛工部局之五千一百十一號運貨汽車經過滬西麥根路時突有三歲小孩繆三黑子穿過馬路該汽車夫避讓不及致將孩撞倒碾傷身死由捕房派探將尸車往虹口斐倫路騐尸所報請公共公廨檢殮昨午由李襄讞會同美阿副領事蒞所如法檢騐之下塡就尸格升座公位捕房將尸父母繆其同·繆童氏·證人倪偉民·牛阿毛等及秦三星帶案中西官逐一質訊之下援筆諭曰騐得已死幼孩係被汽車撞傷身死訊據見證供稱小孩砲過馬路致汽車不及避讓撞傷致死除飭屬其結棺殮外並諭事主撫䘏 
[兵士被火車碾傷]  
　　昨日（十七）滬甯路鎭江車站有一兵士在車塲被調車機車碾傷腿部旋由站長送往鐵路醫院醫治云 
[女犯詭稱分娩乘間逃逸]  
　　上海地方檢察廳前日分函本埠水陸軍警各署文云案據嚴華氏訴沈長發　王氏·等串誘伊媳彩鳳一案業經四區警署於本月五日將沈長發·吳王氏·拘獲拘時因夜暮不及轉解暫由閘北辦公處看守所收押候解詎吳王氏至是夜二時許詭稱腹痛勢將分娩爲詞飭由巡警王承農帶領吳王氏回家候天明交保詎吳王氏苦求該警往請產婆之際乘隙潛逃無踪查吳王氏慣行販賣人口救濟會在其家内搜得賣身契據及照片信札多件殊屬不法已極除將沈長發·范金山·王承農·依法訴辦外吳王氏迄尙在逃未獲相應函請查照仰祈轉飭所屬一體查緝務獲解　附粘吳王氏照片一紙淞滬警廳接函後已飭所屬各警區一體查緝矣 
[指控韓鎭敎私造鈔票案辯論終結]  
　　歸化中國籍之韓人韓鎭敎前因私造僞鈔票關係被法捕房拘解法公堂訊供等情已誌前報昨又傳訊先由被告律師達商帮辦黎旭稱被告自歸化中國籍後向爲藥材生意已經多年禍於今春至新租界姚主敎路四號門牌李姓家索取欠欵致被房東胡周氏指控私造僞鈔票拘押案下迄已十一個月致受損失甚巨至於前堂到案之證人供詞完全不符應請堂上准予將案註銷等語聶讞員商之法領梅君判以辯論終結聽候宣布堂諭飭遵 
[强借行兇之懲儆]  
　　陳祝三昨延博勒律師代表投法公堂控稱被告姚子青於日前向原告强借不遂一味行兇致被包探拘案查姚子青曾經向原告强借數次於今年七月間由福建同鄉會解勸原告給與被告洋二百五十元當由被告出立筆據書明以後决不再向原告借錢今將筆據呈鑒豈知被告此次又敢到來强借不遂動手行兇實屬有犯新刑律第三百五十八條擾亂治安罪請求懲辦外驅逐出境以免後患等詞又據包探王守謙稱是日原告至捕房報告後捕房派吾前往目見被告行兇並言定以手槍對付等語請核詰之姚子青供民人前與原告合做生意核計被欠數千元故前往向索欠欵不敢行兇餘供支吾中西官判姚押十四天期滿永遠出境 
[藏匿違禁物品之科罰]  
　　愛多亞路一千四百七十八號門牌直隸人富瑞華（又名郭正華）家内前被總巡捕房車務總巡史君·督同華捕王長生·搜獲槍彈三粒鴉片烟具一副押候解究已誌本報昨晨解送公共公廨由李襄讞會同美阿副領事提審梅脫蘭律師代表捕房陳明案情以此案證人即被告所雇之乳媼李馬氏在捕房所供各節前後不符有欺騙行爲應請訊究被告延甘維露等律師辯護謂被告前在軍隊服務故有此項槍彈留存烟具則係被告之兄暫寄云云質之李馬氏供詞支吾中西官以被告不應藏匿違禁物品判罰洋五十元充公李馬氏前後謊供欺朦公堂發押女所一月槍彈烟具没收 
[燭棧欠債發封]  
　　大東門紫霞殿前面同源燭棧近因欠欵爲債權控於地方廳延不料理昨午後奉地方審判廳執行庭飭派吏警協同十六舖地甲前往將同源店棧兩處一并發封 
[調戲搶飾各押三月]  
　　公共租界内救火會所雇夫役羅君明李世秋前晚同在南京路先施公司屋頂花園内見游客南翔婦人許王氏王陳氏王小妹王毛弟等鄉懦可欺向之調戲經許王氏之夫許小毛所見恐生事故遂命其妻與同伴一同出外詎羅李兩人尾隨至湖北路某弄内將許王氏所戴金戒二只王小妹金戒一只攫取圖逃適老閘捕房包探沈阿岳查見將羅·李兩人攔獲惟金戒已被抛棄當將二人帶入捕房昨解公共公廨即據許王氏等各原告到堂證明被告二人向伊等調戲並將捋去金戒各情形訊之被告等均不認調戲搶物經中西官核供以案經各原告證明未便狡賴判羅李兩人各押西牢三月示儆 
[騙銀洋禁押三月]  
　　顧瑞林昨扭魏濬川至法公堂控稱商人於上月間失去一孩當即登報懸賞招尋詎被告持報到來謊稱小孩在曹家渡渠之朋友處須先給車資二元後再將小孩送還等語商人見魏形跡可疑當即鳴捕拘案請求訊究又據原告張采甫稱商人父親失去方單四張於前日登報招尋不料被告亦持報紙到來誑稱方單在其朋友處須要先給車資一元方肯將方單交還當被騙去小洋二角今蒙拘案亦請訊究詰之魏濬川供認騙取洋銀不諱聶讞員商之法領梅君判魏押西牢三個月以儆 
[授給西牢犯人小洋之押儆]  
　　曹春台於前日在法新租界薛華立路西牢門前授給犯人陳春山之小洋五角當被一百三十七號越捕查見以曹有違章程將曹帶入捕房昨解法公堂請究先由越捕稟明前情詰之曹供實係小販所給民人並不知情餘供支吾中西官判曹押十四天以儆 
[串攫金挖耳分别押儆]  
　　周阿桂糾黨趙洪林陳金生等在九江路等攫取婦人之金挖耳變價分肥被包探李子榮獲解公共公廨押候查明訊究昨又提審李探上堂稟稱失主當時因未報告捕房故不知其姓氏無從調查云云質之周等供認不諱中西官遂判周押西牢四月趙陳各押三月分别示儆 
[警廳長勸三十六個黨改業]  
　　淞滬警察廳廳長陸芷亭前日出示曉諭略去照得本埠有種無業流氓互相結合號稱三十六個黨遇有店鋪新張或婚喪喜慶即約夥前往硬行敲詐非滿其慾壑不止不遂則多方滋擾糾纒不休實爲地方之害除通令所屬隨時查拿究辦外爲此佈告仰即一體遵照自後務須革面洗心另營正業倘敢抗違定干依法嚴懲决不寬貸云云 
[警員之更調]  
　　淞滬警察廳陸廳長昨訓令各區署所隊文云照得五區五分所署員魏恩峯値此冬防期内轄境内盜竊之案疊次發生殊屬職務疎懈本應撤差姑念隨恃徐前廳長有年不無有勞足錄着降爲代理調充一區三分駐所署員以觀後效又五區一分駐所署員王宗英廢弛禁賭人地不宜着調充二區三分駐所署員以期振作所遺五區五分駐所署員查有一區一分駐所署員蕭煥文堪以調充五區一分駐所署員查有一區三分駐所署員焦福履堪以調充遞遺一區一分駐所署員即着以二區三分駐所署員劉啓賢調充務各振刷精神恪供厥職除令調外合亟令知仰即遵照此令又五區署派駐所一等巡官莊定爾因佩帶手槍巡邏觸動槍機誤傷朱孝侯腰部斃命業經陸廳長將莊撤差移交法庭訊辦遺缺查有三區署派駐新太古棧二等巡官王嘉安堪以升充遞遺三區署新太古棧查有四區署三等巡官李春亭堪以升充其四區署三等巡官查有督探察三等稽查員繆鴻熙堪以升充除分别委任外並通令各區署所隊一體遵照矣 
[商團定期赴淞演砲之布告]  
　　上海縣知事公署昨發布告云案奉淞滬護軍使署函開頃據上海萬國商團中華隊函稱頃奉本團總司令戈登君訓令略謂本年一月二十日本團砲隊演習之期仍照前案逕往吳淞海灘演習囑由敝隊轉陳貴軍使查照等因查是日上午約有砲兵六十人戰砲四尊軍馬四十騎由上海北火車站往吳淞海灘演習下午仍經過原路返滬相應函請軍使通令經過地點軍警路局知照並請鈞使部下官佐屆時參觀無任榮幸謹此轉陳並祈賜復以便轉致總司令籌備一切是爲至感等因除分行外相應函達查照即希於該隊演習附近地點先期出示布告俾便週知以免人民屆時驚疑爲要等因奉此合行布告仰該處附近居民人等一體知照 
[公共公廨訊案彙錄]  
　　昨日公共公廨訊理之民事訟案併記於下「英商」㈠香港國民商業儲蓄有限公司訴上海畜植公司經理林垣不理押欵洋一萬六千元案堂諭准各原告請求給諭被告本案未訊結前不得將上海畜植公司任何產業變賣移轉並函致寳山縣准原告派人接收被告公司一切管理權輔助本公堂執行並准早日排訊此諭㈡利喴洋行訴許爾翥欠貨欵及修理費銀案被告不到堂諭准登西字報傳達㈢飛星汽車公司延許理律師訴大北汽車公司欠貨欵案堂諭原告律師請求註銷應予照准此諭「華商㈠」陳和尚訴命阿和覇佔店面請追損失案被告延佑尼干帮辦施乃德律師辯明該屋係向原告長期租賃開設店舖堂諭着鄧阿和兩年後出屋遷讓屋租按年十八元原告請追損失註銷堂費原告負担此判㈡溢中銀公司延台維斯律師訴陳禹廷欠房租洋案堂諭先付三十元餘六十元限十四天付清如違發封㈢程忠信延高露玲律師聲請破產案堂諭理賬員代表聲稱在内地廠屋内生財均已破爛不過三十元之價値不必再請審判廳查封應予照准並訊據程忠信供稱前住租界北浙江路一百五十六號門牌現住五馬路營業亦在租界與洋商往來等語查該聲請人住所營業均在租界本案應歸本廨受理應函請審判廳查照㈣朱海珊聲請破產案據理賬員報告債權每千元祗能分得五元堂諭按照理賬員報告書内丙丁兩表應付之欵即予照准朱海珊請求破產不准此諭㈤義餘德隆兩號訴立昶祥定貨不交案被告不到堂諭隔日公示於申新兩報十四天㈥張聚興訴西華春菜館擅蓋披屋案堂諭准改期三禮拜訊㈦王圭鑫訴王建中欠欵案原告代表許理律師盤問王建中將大北汽車公司產業轉押情形畢以王不通知債權人將財產私自處分請飭其將一切契據交出並將保數加重而其餘債權代表朱斯芾律師均表同情於許理氏之請求被告之代表海思克律師則反對該項請求堂諭許理律師請求照准並着被告改交一萬元舖保候訊下次開庭時將抵押各契據帶堂再核㈧陳文潮訴陶讓卿墊欵糾葛案堂諭註銷被告存堂道契發還㈨元豐煤號訴兪阿忠欠貨欵案堂諭改期 
[童子軍本級課程出版　]  
　　南洋大學沈葆琦君對於童子軍學術素多研究前曾編輯童子軍初級課程一書頗合實用茲又續編本級課程一卷已於昨日出版内容甚豐插圖裝訂亦甚精美具中各科均請專家分别鑒正誠各童子軍必備之書也又此書上海中華書局及城内梅溪營業所俱有出售云 
[誌謝]  
　　昨承商務印書館惠贈第四卷第十三號「小說世界」及第八卷第十三號「兒童世界」各一册謝謝 
來函 
[淞滬警察四區署來函]  
　　逕啓者頃閱報載長安路發生刦案一則與事實稍有不符查長安路東首除絲廠外並無其他商業故該處向無崗位現因冬防期内臨時每晚五時後加增一崗至次早天明止其失事時間已上午九時茲閱報云該處本有崗位其時並無崗警又云該出店兩人押送現洋兩籐笆除將皮帶扣緊外加以鐵鎖等云殊非事實查出店僅胡成榮一名亦祗有籐笆一個且儲洋籐笆上下均有鎖環送銀人僅將皮帶繫紮與下環連鎖上蓋之環未曾鎖及只須將皮帶稍爲移動即可取洋然欵有四千元而匪持槍何不多搶逞慾只挖去洋二百元即逃似有可疑之處正在調查緝犯中爲此函請登入來函欄内以昭事實江蘇淞滬第四區警察署啓一月十七日 
中華職業敎育社通訊 
　　社址　上海西門外方斜路林蔭路口 
[本社社務槪况（續）十二年十月至十二月]  
　　（五）出版職業敎育叢刋續出兩種即第二種職業知能測騐法第三種職業指導其第四種工商補習敎育正在編輯中輯行職業修養叢書已成近世十大成功人傳及青年與職業兩種並由商務印書館發行（現在印刷中）照定價徵收版稅百分之九並每種送書一百本社員加贈七折優待券辦法與職業敎育叢刋同敎育與職業雜誌自四十一期改爲小本現已出滿十期銷路較前爲旺廣告亦略有收入五十一期始内容又略有增加計添（甲）實業問題討論（乙）關於職業敎育通訊（丙）職業敎育參考資料目錄三項 
　　（六）調查調查全國職業學校狀况寄表請塡收到者達十分二三現正分類統計準備刋行小册子 
　　（七）介紹三個月間之統計具如下表 
項别　十月　十一月　十二月　統計委託謀事者　一一起　八起　　九起　二八起委託覓人者　二起　　三起　　二起　　七起介紹事成者　　　　　二起　　　　　　二起其歷届介紹事成者曾就聘用方面與應聘方面分函調查其經過意見以騐介紹之成效惜答復者甚少 
　　（八）通訊各報特約通訊新增雲南民治報·重慶商務日報·青島大青島報·四川南充民治報·南京新江蘇日報·常州商報·浦東新浦東報等處申報本社通訊照舊辦理茲將三個月間各項通訊統計列表如下 
　　項别　十月　十一月　十二　月統計各報特約通訊四次　五次　四次　一三次申報本社通訊　七次　一次　三次　一一次收到函電三四六件　三一九件　三八四件一○四九件發出函電一三九九件二五四件九三六件二五八九件 
　　（九）經費三個月中之四柱分列如下 
項别　十月　分　十一月　分　十二月　分舊管　四三九九·六一　四八五一·四一　五七一五·四四新收　二五一三·二八　三○七九·六五　三四五三·六九開除　二○六一·四八　二二一五·六二　二五五九·三三實存　四八五一·四一　五七一五·四四　六六○九·八○ 
公布欄 
[上海地方審判廳]  
　　民庭主文一件楊唐氏補陳理由請續傳質訊由狀悉查本案關於贍養費部分已據該氏當庭撤回訴訟至借欵會欵部分業經宣告判决祈請續傳質訊之處應毋庸議此批一件尹永春狀諸交保由狀悉准予交保此批一件裁决丁滋生等爲與費桂生貨欵涉訟聲請假扣押一案（主文）本件聲請駁斥聲請費用由聲請人負擔一件裁决沈少華等與沈賈氏等爲契　涉訟一案（主文）本件訴訟程序中止一件判决周文熊與李名植因買賣契約涉訟一案（主文）本件上訴駁斥一件判决楊唐氏與張阿坤因欵項涉訟一案（主文）原告之請求駁斥訟費由原告負擔一件判决徐根全與徐蘭生因拆笆糾葛一案（主文）徐根全之請求駁斥訟費歸徐根全負擔一件判决倪兆林與大達躉步公司爲蕩地涉訟上訴一案（主文）原判决廢棄坐落海門縣沈沅泗案第三埦蕩地三千一百步應俟上訴人賠償被上訴人築岸費洋三十一元後完全歸上訴人所有本案訟費由被上訴人負擔一件判决陳寳清與張子美因債務涉訟上訴一案（主文）本件上訴駁斥第二審訟費由上訴人負擔一件裁决王季偉爲徐樹榮與王季鈺因欠租及租屋涉訟聲請一案（主文）本件聲請駁斥聲請費用由聲請人負擔一件判决徐樹榮與王季鈺因欠租及租屋涉訟一案（主文）王季鈺向徐樹榮租住之房屋應即遷讓並應償還徐樹榮房租洋一百零五元又小租洋七元七角癸亥年陰曆十二月起之房租仍以每月洋三十五元小租洋每月七角計算付至出屋之日爲止本案訟費由王季鈺負擔一件判决王瑋卿與蔣富春因租屋涉訟一案（主文）蔣富春向王瑋卿租住三曾里四十六號房屋一幢應於民國十三年陰曆正月底遷讓並應償還房租洋四十八元訟費歸蔣富春負擔一件判决康陸氏與康炎甫等因繼承涉訟一案（主文）被告康炎甫不得主張其子煥生爲原告康陸氏之嗣子訴訟費用由被告負擔 
　　刑庭主文一件判决吳顧氏鴉片烟一案（主文）吳顧氏吸食鴉片煙之所爲處罰金十元如無力完納准易監禁烟具等件没收一件判决章錫原鴉片烟一案（主文）章錫原吸食鴉片烟之所爲處罰金七元如無力完納准易監禁烟膏一盒計重三錢没收一件裁决張四寳營利略誘預審一案（主文）吳可才係犯刑律第三百五十一條第一項之罪張四寳係犯刑律第三百五十三條第二項第二欵之罪均應起訴一件裁决陳吳氏等僞造貨幣預審一案（主文）陳吳氏犯刑第二百二十九條第一二兩欵之罪顧三犯刑律第二百三十二條第一項前半叚之罪均予起訴一件裁决包朝仁詐財一案（主文）包朝仁詐財之所爲處五等有期徒刑六月未决覊押日數准予折抵廚刀一把没收一件裁决胡寳善營利略誘一案（主文）胡寳善犯刑律第三百五十一條第一項之罪應予起訴一件判决錢前等竊盜一案（主文）錢前共同侵入竊盜之所爲處四等有期徒刑一年褫奪公權全部終身未决覊押日數准予折抵陳敏華兩個共同侵入竊盜之所爲處四等有期徒刑一年褫奪公權全部終身應執行刑期一年八月未决覊押日數准予折抵孫敖侵入竊盜之所爲處五等有期徒刑二月褫奪公權全部終身未决覊押日數准予折抵一件裁决張四等强盜預審一案（主文）張四馬阿海係各犯刑律第三百七十三條第一二兩欵之罪應予起訴一件判决沈長生傷害一案（主文）沈長生無罪一件判决張和尙等竊盜一案（主文）張和尙帮助竊盜之所爲處五等有期徒刑三月褫奪公權全部終身未决覊押日數准予折抵倪彩富帮助竊盜之所爲處五等有期徒刑三月褫奪公權全部終身未决覊押日數准予折抵批示一件張國祥聲請併案執行由狀悉候照和解筆錄執行至另案判决尙未確定所請暫從緩議此批一件陳月生委任周立成代領銀洋由狀悉仰該民親自來廳具領毋庸委任代理此批一件楊少藩具領銀洋由狀悉准於本月十八日上午十時來廳繳證具領此批一件陸長根具保黃義生債務由狀悉准保此批一件周規塘具保潘阿狗債務由狀悉准保此批以上一月十二日 
 
 
 

Page 16

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
 

Page 17

 
 
第一萬八千二百八十三號;中華民國十三年 西曆一千九百二十四年一月十八號
星期五 * *本埠新聞三 
[上海商業儲蓄銀行之參觀]  
　　寗波路上海商業儲蓄銀行總行·及四川路該行旅行部昨有眞茹國立曁南商科大學銀行學會會員七八人前往參觀由副行長金君引導至各部參觀並解釋一切會員均極滿意擬將參觀所得以後在該會所刋之報告内發表該行内容組織甚爲完備分部如信用調查部行員部PersonnalDept旅行部等均爲創見之設備旅行部成立僅數月對於購買輪船火車等票已均能代客辦理云 
[華利銀行明日開幕]  
　　華利銀行爲港商創辦本埠分行開設於九江路二十號業已佈置就緒定於本月十九號（即明日）舉行開幕禮是日柬請各界參觀備有開幕紀念品送贈並特爲優待儲户起見凡於開幕後三日内開立儲蓄户者均照週息七釐計算作爲開幕紀念云 
[中國麻雀牌出口之統計]  
　　去年約達三百萬元 
　　中國麻雀牌對外輸出近年日見增多雖海關貿易報告仍列入雜項門内但爲數已屬可觀據該業中人估計去年（十二年）中國全部輸出當達三百萬元之譜自一月至十月三十一日出口價値計共關銀一四三八四八五兩其對各國之分配如左表 
　　地名　銀兩數　地名　銀兩數英　　　　三四三四八　法　三三九六香港　　　一一八○五八意　一○英屬印度　三一九五　　日本　四七五四新加坡　　一七九六八　馬尼拉一六六一坎拿大　　四五七九一　澳洲　八七三五美　　　　一一九五一○二丹麥　一二荷屬印度　二一○六　　法屬安南一二五三荷蘭　　　一九六七　　瑞典　　一一三俄屬太平洋各埠　一六以上總計關銀一四三八四八五兩 
　　又上海一埠民國十一年及十二年之出口額如左表地名　十二年銀數　十一年銀數各國　一九八八一○　六三○五香港　三三五八七　　一三一七四中國各埠二四六三○　二七八○五轉出口　八五○四　　五七○二總計　二六五五三一兩五四○五六兩 
[大批銅牀減價]  
　　先施公司四樓銅床部近因減價期轉瞬即屆故所有銅床刻又減至七折出售以答顧客之雅誼其餘帳子被褥定價更低皮貨及木器等廉價出賣云 
[睡帽新到一批]  
　　永安公司樓下帽子部日前所售之純羊毛壓髮睡帽早已沽清刻又運到第二批新貨於昨日開始發售現値减價期内每頂售洋七角半云 
[老升和售帽贈品]  
　　望平街老和帽莊開設已數十年所造絨緞直貢呢各式瓜帽等均用上等原料今爲優待顧客起見特備曼陀十餘套彩色雅裝之美女圖以供贈送云 
[福華印贈月份牌]  
　　三洋涇橋南首·福華藥房自添聘歐美藥劑技師發行各藥以來近更製售藥品多種如止咳化痰杏仁露大瓶售五角小瓶三角及立止牙痛水每瓶一角半咬髮癬藥水每瓶五角小瓶二角半止咳嗽藥水大瓶四角小瓶二角凍瘡藥水每瓶二角烏鬚髮藥水每盒五角退衣服油漬藥水每瓶二角若在近日往購可照碼打八扣如購滿半元以上並可再贈精美之月份牌一張云 
[百齡機之化驗]  
　　九福公司之百齡機近請醫生臧伯庸·席時泰等三十餘人爲之化騐今已騐畢發給證書該公司已將證書印刷云 
[中西發售凍瘃藥]  
　　四馬路中西藥房創製凍瘃藥三種凡未潰·已潰·之凍　瘃均可塗治定價頗廉云 
[同協祥採售紅旗參]  
　　紅旗參一物爲冬令補品抛球塲同協祥特派專員趕往產地採辦於昨日運到開箱發兌云 
[鄧華興添裝電話]  
　　河南路棋盤街鄧華興五金號運售外洋五金鞋料近又新裝電話號碼爲中央八二九二號 
[靈生廠運到油墨]  
　　江灣路靈生油墨廠自出各種顏色墨以來本外埠印刷局多往定購尤以黃色墨爲最該廠特增加機器日夜趕製前在德國所定大帮製壘機除第一批運來後今第二次又已到滬此次所到者俱德國之新式石頭機專爲製造油墨之用該廠現尙在德定有新機數種約於夏間當可運到云 
[新到集光電燈]  
　　四川路Ａ字七十二·三號興泰電燈公司新由美國運到新發明集光手提電燈數種光線能大能小最大者之光線能達至七百尺左右尙有他種大小手提電燈·及各式電池定價頗便宜云 
[山西路商聯會選舉新會長]  
　　周伯堯當選···嚴蓉卿沈聯芳副之 
　　山西路商界聯合會於昨日下午二時在該會義校内開選舉大會各職員到者甚衆當由主席周伯堯報告本年經過情形畢次由職員桂晋德許雲輝林仲餘等開匭檢查共計投票者九十紙内有廢票二紙得票較多者計周伯堯二十五票嚴蓉卿十六票沈聯芳十五票許雲輝十二票王吉甫楊春綠各七票王少庵五票周伯堯當選爲正會長嚴蓉卿沈聯芳當選爲副會長云 
[郵信截止時間表]  
　　來往地點　火車或輪船　平信　掛號信愛琿（取道浦口哈爾濱）火車今日（十八）上午十一時十一時俄國歐洲（註明由浦口西伯利亞墨斯科往者）火車又又西伯利亞（取道浦口赤　）火車又又日本（取道門司）山城丸晚八時七時半威海衛烟台天津德生晚九時九時廣州公平晚九時九時馬尼亞澳洲紐絲綸（取道香港）麥建雷總統晚九時九時香港廣州麥建雷總統晚九時九時溫州飛鯨晚九時九時香港廣州（包裹）寗波晚九時九時長江各埠火車與輪船晚九時九時 
[「俠盜羅賓漢」之評論（二）]  
　　惠而司皮賴英名不在范朋克下生平傑作甚多「兒女英雄」中之德國軍官「戰之罪」中之暴徒固皆膾炙人口者其快心之作又有「混世魔主」一片（此劇近在愛普廬映過）飾過激黨首領白武凶狼蠻橫洵不愧爲混世魔王今於此片中狀英皇李却之雄武英威惟妙惟肖令人想見當年獅心王之威儀觀賽武時撕牛腿一狼呑虎嚼不拘儀節酷似雄主見洛賓漢得勝喜不自勝下座慰勞表演英雄相惜之心理入微見洛賓漢畏婦女故使閨秀與之戲纏頗堪解頣聞洛賓漢意欲謀叛初頗震怒繼而展顏慰問强自鎭靜極畫富有涵養之英傑後見證據確實無可𢌞護欲殺不忍乃命嚴禁古� 
堡憐惜之色隱露眉際後聞己弟謀纂己位國内擾亂心頗震惶又聞國中忽出俠盜洛賓漢專事與王室作對乃一躍而起曰吾知其人矣言下不勝欣喜智謀機警吾愛其人訪洛賓漢時與其手下勇士幾塲决鬥兎起鶻落其捷如風非范朋克無以表洛賓漢之義俠非皮賴無以表李却之神勇斯片而得斯人生色不少矣愛娜琶納脫面貌美麗頗有多人誤爲愛麗斯泰蘭ＡliceTerry實則二人並不相似此片中之馬麗即愛娜所飾頗爲時人稱許遇救時對於洛賓漢殊深感敬滿擬與之促膝談六乃洛賓漢畏見婦人避之若虎己又不便與之纒擾此時愛娜演來一種懷羞若怯之神色恰到好處全軍出發時與洛賓漢細談衷曲離情别愁百結莫解顧不敢以此懈行人之雄心乃吻其佩劍祝其奏凱而還柔情俠骨令人肅敬斥親王時聲色俱厲爲全國人民請命不惜犧牲一己之生命冒此不韙的似奇女子行徑無意行經城堞見愛人小影依稀可辨回憶當日情景爲之神移今者勞燕東西欲會無期已身又處狼虎之窟早不保夕不覺淚涔涔下滿腔愁絲望月訴怨詎寢寐不忘之愛人忽從天外飛來驚喜不知所之惟有倚懷一哭描摹喜極而悲入情入理被刦入宮遭奸黨非禮·驚惶之色悉現於面幸得洛賓漢來救爲之一寬而寡衆不敵束手待擒愈形惶急目覩情人被縛石柱軍士執矢欲射急返身不忍注目且擬以刃自刎備見烈義後團圓時展爲笑容儀容萬方表情之佳自足多也 
　　是片說明頗雋妙且善摹各人口吻如洛賓漢對約翰曰「吾固知汝爲親王也」此言也冷而厲想見其當時之義憤又如對李却曰「吾今以向王之心分贈一半與馬麗矣」極寫初解情味之洛賓漢欣喜忘形洛賓漢口唱歌謠數段極悲憤凄凉之致該院特刋譯其詞曰「刦富濟貧窮豺狼滿國中英雄淪草莽何日覲王宮」舉凡慨念故君之感香草美人之思以及己身淪落之嘆無不包納其中誠絶妙詞令也又如復國之後洛賓漢與馬麗耳語再三隨即與李却密談未幾三人喜氣溢宇其時幕上祇現「今夜」二字而觀者咸神領默會殊耐尋味李却呼人數幕字跡由小而大由細而粗表其聲之漸高觀之如聞其聲而末後一聲則人驚鳥飛有疾雷怒霆之威是不特繪色抑且繪聲矣 
　　是劇編者爲愛爾登湯墨斯ＥltenThomas頗具苦心以閱操爲起源頗能引人興會旌旗飄影萬戟林立一時金鉦耀日赤旆生風開首旣異軍突起入後亦如火如荼中間將親王之纂位洛賓漢之所以爲盜等曲曲寫出層層相因頗得叙事之法親王纂位後極寫其苛政濫刑民無礁類以見專制之流毒與夫暴君之罪不容誅抑揚往復曲陳始末蘭陵警世之苦心無心道出證以劇中人之結局益足以懾奸人之膽知民意之不可犯也後入俠盜正文寫英雄落魄無處容身不得不借草叢爲安身之地以行素願世多俠盜而能如洛賓漢之得償夙志以告天下者有幾人哉自李却遇剌之後形勢愈逼愈緊勢如長江大河一瀉千里而前後呼應波瀾瀠洄亦復井然秩然不如「重見光明」之歷亂無次足見極意經營入宮救女一幕爲全劇峯極處倍見精彩綜觀全片敷暢處風發泉流刻畫處細鍼密縷决非俗工所能夢見而末後以李却叩關不應作結令人悠然神往極酣暢美滿之致殊可人意也（懷麟）（完） 
[電影明星曼麗愛登之略歷]  
　　凡略姿容之婦女無論投身歌台舞榭終不願犧牲色相喬裝傴背曲腰之龍鍾老婦今曼麗愛登（MaryAlden)以閉月羞花之貌爲提倡藝術起見竟肯犧牲本來面容時喬裝年邁老婦現身銀幕誠難能可貴也曼麗嘗語人曰「以貌美取悅人者乃暫時的以藝術見稱於人者方可謂永久的」觀此數語非胸具卓見眼光遠大者焉能出此 
　　曼麗生於新奥林幼即就學於此迨離校後即往游奥京維也納時因經濟關係遂折往倫敦充無台歌女時年僅十九也僕僕風塵身世亦堪憐矣後因不慣久客他鄕乃即遄返紐約賦閒月餘旋在某報館覔得一位置終日　躅街頭專以探取新聞爲事至今雖改演電影而筆墨生涯則仍未抛棄報章雜誌屢有彼姝關於電影之著作發表焉 
　　曼麗初演電影之第一片即百代公司新出之「律師之窗」（TheLawyersWindow)至二十二歲即飾演慈親等角未幾即一躍而改飾老婦矣當彼攝演「重見光明」（TheBirthofNation）時名　演家葛雷菲士曾發賞曰曼麗此角雖塲數不多然其完備則殊遠勝他人其藝術之高由此可槪想見矣（韻） 
[「孤兒救祖記」映於中國大戲院]  
　　梧州路中國大戲院今日起開映「孤兒救祖記」十大本與新聞片「徐國樑大出喪」一本連映三日三夜夜戲加映「金錢禍」四大本及「半夜人」大結局「孤兒救祖記」自該院映過後即欲運往北京等處一時不即回申愛觀是劇者幸勿交臂失之價目日戲一角二角夜戲二角四角云 
 
 
 

Page 18

 
 
第一萬八千二百八十三號;中華民國十三年 西曆一千九百二十四年一月十八號
星期五 * *[學務叢載]  
　　復旦郟瑞卿將受學位復旦大學本學期始實行學分制早誌本報此學期該校文科學生郟瑞卿因學分讀足修業期滿各科及格已由校長李登輝博士給畢業證書授學士學位郟君擅長政治學精中英文服務有能爲該校有數人才其學士論文「三權鼎立論」爲該校一九二三年級最優二篇之一李校長評爲「有出版價値」該文將在該校或他處雜誌登載郟君擬往上海東吳法科專習法學數年然後赴美留學又該校商科自李權時博士執行來異常發達明春將增設保險學勞働問題與工商心理學等科又該校心理學系自創辦以來進步甚速明年將增聘芝加哥大學蔡翹君與加省大學吳冕君爲敎授二君均爲候選博士明夏均能獲得博士學位整裝返國又該校商科已聘哥侖比亞大學王祖廉博士爲經濟學敎授該校文科將聘兪大維博士與何葆仁博士敎授哲學與政治學云 
　　約翰壬戌級友之聚餐約翰大學一九二二年級在滬級友於前晚假悅賓樓聚餐議决組織級會通過會章並舉定會長徐通湘書記陸以銘·會計吳導瀠聞於日内將發出通告俾外埠級友亦加入云 
　　聶中丞義校之談話會聶中丞義務夜校前開敎職員之談話會經敎職員吳·張·施·錢諸君公推陳國衡爲該校校長及其夫人爲敎務長惟陳君因體弱多病且須遠行其夫人亦無暇面却不就並具函力辭云 
　　羣益女校明日考新生愛爾近路羣益女子公學校由校長郭純青改組以來學者日多茲届年假各處學生到校報名頗衆現定明日爲第一次招考新生日期陰曆明春正月十二日爲第二次招考新生之期云 
　　博約夜校今日放寒假小南門外裏倉橋博約商業英文夜校定於本星期五舉行寒假休業式本期畢業者計四人爲唐文梓·王全海·張統英·何喜寳聞何喜寳因無職業已由該校介紹至本埠先寗洋行任事畢業禮定於明春與開學禮同時舉行開學爲新正十六日云 
　　中西義校將添設日校蒙古路晋康里九號閘北中西義務學校原係閘北十一路商聯會所組設自上年十一月間試行夜校第晚敎授中西文各一小時内容分甲乙兩班開辦以來成效頗佳共有學生五十餘人其西文主任白公璧·余振亞中文主任吳仲立·姜懷素均純盡義務熱心任事成績甚著茲屆陰曆年終放假在即各路商號紛紛來函請開日校以惠子弟昨該兼校長佘錫品特召集敎職員會籌議甲子年開辦日校添聘敎員擴充校址加增生額以培敎育而惠寒素惟因經費不允當議决儘年内着手募捐視其集數再定擴展程度云 
　　開明商校定期放寒假成都路開明商業學校係武進劉明星君創辦成立迄今已屆七年學生逐漸增多明年須擴充課室添聘敎員現有學生百餘人英文夜課學生數十人刻正與行考試定於本月二十六號行寒假禮並同時給授獎品獎狀該校刻已開始招生聞近日前往報名及索取章程者頗形踴躍云 
[婚禮彙誌]  
　　本月十四日趙茂華君之第六公子維善將與民立中校敎員范書玉君之女公子在西門學西街本宅行結婚禮趙君現任上海麵粉交易所塲務科職務范女士則執西城女校敎鞭有年云 
蕭鈺麟學士與劉詩華女士之儷影（南京路心心照相館攝） 
　　蕭君鈺麟與劉詩華女士前日結婚於西藏路一品香四時半行禮證婚者爲聶雲台君介紹人爲鮑承良陳爵侯兩君糾儀人爲閔君斌甫司儀人則爲本省演說競爭會第一之曾君昭六男女來賓約八百人頗極一時之盛蕭君前肄業復旦大學於民國九年遊學美國今夏畢業於紐約大學得有商學士學位現任職浙江興業銀行國外匯兌科劉女士爲九江女子師範高材生洵爲嘉耦云 
[武術新訊體育塲添辦新武衛班]  
　　西門公共體育塲現爲推傳武術·發展體育起見特添辦新武術班每日上午六時至九時下午七時至十時爲練習時間其宣言及簡章等如下 
　　宣言保陽馬子貞君發明新武術計分率角·拳脚·棍術·劍術·四科其成績之昭彰價値之偉大固已盡人知之無待贅言原夫體育方法雖有多端而吾國國技實占重要位置故本塲向有技擊部之設比年以來該部運動員之卒業以去敎授各地著有成績者亦已頗不乏人茲復鑒於新武術之優美並感馬君提倡之熱忱與夫國技關係體育之重要益思有以擴充而張大之爰特添設新武術班以餉公衆而宏造就敎授諸師率係馬君入室弟子熱心擔任將來成績之優良可操左券大好機會幸勿交臂失之凡吾同志盍興乎來 
　　簡章（名稱）武術傳習班（宗旨）專爲推傳武術（國技）發展體育·養成嚴正品格（定額）一百名（年齡）十二歲至二十八歲（程度）由各敎育機關保送須具有普通學識（學級）分甲乙兩組甲組六十名乙織四十名（課目）以中華新武術爲主課各種武術爲附課（時間）每日上午六時至九時下午七時至十時（學費）免費（限期）二年 
　　敎授程序（第一學期）甲組拳脚科單人敎練·兵操·徒手敎練·腿術前四節·選拳五節·各項柔軟練法乙組率角科·基本敎練及應用敎練·兵操·地盆式及各種神助敎練法（第二學期）甲組拳脚科·對於敎練及連貫對手敎練·腿術後六節·選對手拳五節已組率角科·應用敎練·實施敎練·角勝術·各種神助練法第三四學期另詳 
[球戰歡聲]  
　　檯球南市滬閔南柘路普育學校對於運動素所注重除足球·籃球·網球·外更設檯球一類於該校雨中操塲現正從事練習以便加入檯球聯合會云 
　　大將球及籃球上海女子學校聯合運動團昨爲報告第二次會議情形致函各女校云啓者第二次會議出席者有民立滬江女子體育中西中國女子體育女青年體育師範等五校代表當舉出女青年會公團團長高梓女士爲團正務本惠中二女校分團團長張葆如女士爲衆副中西女塾分團團長張紹　女士爲書記兼文版廣肇女校分團團長梁瑞芳女士爲會計並臨時提議舉黃翠英女士爲總幹事對於進行方法因時屆歲暮各校將放年假議决至來年舉行此賽惟在年内各分團當練習大將球及籃球二種云云聞該團共有十二分團除上述五校外尙有裨文惠中務本愛國廣肇清心愛羣等七校並定明年第一次會期爲陰曆正月二十六日下午四時云 
[昨日之菜市]  
　　昨日南北市小菜塲各菜價目如下 
　　北市　南市　北市　南市蝦每斤四角四百八十文甲魚每兩三十文三十文青魚每洋三斤半三斤半黃魚每兩四十文三十五文鹹蟹每兩四十文四十文鯽魚每兩四十文三十文鯧魚每兩四十文五十文鴿子每只二角二角半牛肉每斤三角二角半小黃魚每兩三十文二十五文猪肉每洋三斤半三斤半黃荳芽每斤八十文一百三十文草頭每斤一百文一百二十文菠菜每斤一百文一百廿文薺菜每斤一百文八十文銅盆魚每兩三十五文三十五文毛蚶每斤八十文一百文　每兩四十五文二十五文鴨蛋每只四十文三十五文羊肉每斤三角三角雞蛋每只四十文三十文雄雞每斤三角五分三角蛤蜊每斤一百六十文百二十文鴨每只八角七角烏賊魚每兩三十文二十五文天津菜每斤一百文一百文醉蟹每兩五十文二十五文冬笋每兩二十文三十文日魚每兩二十文一百文蚶子每斤百八十文二百四十文　棵菜每斤六十文蜊肉每兩一百六十文鮮魚帶每兩二十五文小黃魚四十文 
[大同樂會又製古樂器]  
　　大同樂會製造之古樂十八種已由歐陽予倩在新舞台二本「徽欽二帝」中演奏聞者莫不贊美今該會又製成直頸琵琶較普通琵琶音響二倍小箜𥱌音韻幽怨七絃琴用雙層桐面製成鼓之發音宏可震耳此外更有排簫·壎·箎·缶·琴等通計已達三十二種所有新發明之共鳴丈一種前因風口太薄每易破損今已研究完善暗加保險聞該會又將製造一付古今全套大樂器爲國樂建一大標本此事若成中國文化前途裨益非淺並將大受世界各國之歡迎云 
[律和票房遷移新屋]  
　　律和票房因派克路舊址不敷應用今已選定白克路侯在里口二十七號洋房擇於陰曆十二月十四日（星期六）午後二時遷入備有茶點邀請各界參觀云 
[翔舞台明日開幕]  
　　明晚六時演京戲及影戲 
　　虹口胡家木橋天寳路中新建翔舞台曾略誌前報該台各項工程現已告竣定於陰曆本月十四日（即明日）正式開幕下午六時試演京劇影戲昨由創辦人陳勇三·陳似蘭二者發柬邀請各界參觀該舞台之緣起·及宣言·與該晚劇目如下 
　　緣起同人等爲補助本鄕社會敎育之缺乏·行政勢力之不逮起見爰集鉅資創設翔舞台於引翔鄕之天寳路冀以感化失敎平民振興渙散商市爲目的其宗旨與一般劇院之純圖利益者逈異是以本舞台可謂提倡本鄕通俗敎育之宣傳府施行慈善公益諸善舉之樂善院所演映京電各劇係純粹的一種通俗敎育務使惠臨諸君旣可得本國歷史觀念又可獲歐美科學常識引起愛國熱忱研究物質精神收資格外從廉感化務求普及凡有公益善舉假座等情毌任歡迎謹此佈啓　　宣言自倡言平民敎育以來各地義務學校·露天學校之創設日見其盛通俗圖書館之興辦宣講團之組織風起雲湧成効尤爲昭彰斯誠社會之好現象國家之新曙光也雖然尙未逮焉考歐美文明諸邦學校與劇館並重蓋學校敎育祇限於陶冶青年而廣設劇館則可以普感偏氓揆其性質一以灌輸智識造就人才爲宗旨一以現身說法救世化俗爲前提故二者實有殊途同歸之功我國劇館之設於通商巨埠間或有之而歷數内地則尙付闕如是以都會之人民識見恒較生長於鄕僻者爲廣推厥原故劇館之缺乏亦其一端焉同人等素以提倡平民敎育爲責職除於本鄕置辦義務學校外復思創設劇館一所以輔敎育之不逮而收模範之美名迭經留心考察苦無適宜地點今歲恰値本鄕天寳路鋪築將竣居户遷聚於此者已若櫛比儼然有市象氣槪焉爰集巨資建築翔舞台於其中期在速成俾僻陋渙散之境一變而爲繁盛廣閙之市使此處人民得歡娛於旣暇受感化而無窮耳濡目染另闢新界潛移默化功歸將來此翔舞臺之建設所以不容或緩也開幕以後專注重於京劇與電影兩項蓋京劇有關歷史電影則闡揚科學正人心而明世道兩者俱有裨矣至習俗所尙淫誨誨盜之劇有肯於本恉者誓當剷除凈盡以表同人等之初衷非爲牟利而彰翔舞臺之功業永斯千秋也謹此宣言 
　　劇目晚香玉「拾玉鐲」沈少亭「行善得子」陳筱恒「越虎城」李君玉「岳家莊」陳月泉「古城相會」天寳福「九更天」黃萍艶「嫦娥奔月」姚月珊「三本鐵公鷄」末加演影戲 
[乾坤大劇場改組之先聲]  
　　導社新劇自在大世界開演以來頗受社會歡迎茲以原址狹小不敷應用將於陰曆元旦起移入乾坤大劇場塲内四周圍以電爐樓下闢有包廂塵用安樂椅椅上置有紅緞靠墊等等頗爲舒適開幕後將開演歷史劇秦始皇所用服裝完全仿古新製與舊戲中所習用者大不相同劇中並有種種古樂·古舞均經專家指授大有可觀云 
[徐碧雲之兩齣戲]  
　　慶頂珠···御碑亭 
　　徐碧雲自出演雲興社以來技藝孟晋一日千里聲譽之盛洋溢北京各處堂會邀請串演者絡繹不絶據余所知者近十餘日内則有同和堂王宅堂會演二本木蘭從軍並反串演火棍那王府堂會與譚富英合演慶頂珠·御碑亭大軸與方連元演金山寺秦老胡同曾宅堂會演玉堂春（碧雲此劇已數月未演聞在秦宅演此成績大佳）油房胡同王宅堂會與李景武合演汾河灣此外尙有某宅演頭本木蘭從軍紅氍毹上每現色相無不倍受歡迎夏曆月之初七日那親王府堂會以碧雲日演二齣因友人祝嘏之便隨同往觀至則王又荃之岳家莊時玉奎之草橋關侯喜瑞之青風寨均已演過茹富蘭韓富信之武文華富信武花臉譜頗佳武工亦屬不弱惟嗓音難而不雄頗爲减色茹富蘭武工尙可對付身小力薄每演重頭劇時有力竭聲嘶之弊較之小振庭遠莫之逮天賦所限無可如何 
　　次「慶頂珠」碧雲飾桂英嬌小玲瓏湯舟一塲身段活潑富英之蕭恩揚網時桂英勸父「爹爹年邁這河下生理不作也罷」數語委婉動聽下塲之「家寒那怕人笑咱一輪明月照蘆花」念來尤爲嘹亮是劇精采處全在别家一場而殺家亦稱重要蓋别家重作工殺家重武工作得細膩更須打得緊凑倘武工不佳對打鬆懈難免虎頭蛇尾之誚碧雲是日於别家一段固極注意而殺家一塲亦不惜出其全力以經營之首尾完整毫無鬆懈以唱作念打四者平均而論確甚佳也 
　　「御碑亭」亦碧雲得意之作碑亭「鼓打四更心不定」一段字字鏗鏘句句警朿收腔尤佳是日琴手麻嘛喇以須趕新明副塲祝蔭亭夜戲故慶頂珠演畢即去御碑亭完全用富英琴手亭内二六板以非所素習托腔稍欠圓到然碧雲唱來佳妙猶昔固不受胡琴絲毫影響也進亭之前滑滑新泥幾於傾陷出亭後擇路而行均極合理休妻一塲聞父母染病悲痛之情現於眉宇臨别時唱「小妹年幼要你多多敎訓」調旣動聽形復凄楚及抵母家見父母康强如故始而詫異繼而歡顏「幸喜爹娘病體痊待我謝天謝地」念來作來宛然孝女看畢休書一痛而暈醒來唱「只爲回家那一宵行止中途風雨到躱避碑亭惹禍苗忽然來了一年少兩下無言坐一宵」一段散板悲痛愁苦被瓜李之嫌而又莫可告訴「明明白白對天表」句表字下「兒的爹娘呀」之哭腔將滿腹寃抑傾吐無餘有如長江大河一瀉千里之勢昔華周杞梁之妻善哭其夫而變國俗碧雲終日活潑潑地歡天喜地以其賦佩韋之性人或見其善怒而未見其含悲獨於演悲劇時則眉鎖春山目含秋水若不知其有深愁幾許者御碑亭尤爲特甚哭泣之慟不讓華唐杞梁妻專美於前矣團　一場見王有道觸動前情悲憤交集「想我孟月華好不命苦」句滿腔幽怨台下之人皆爲動容而恨王有道之鹵莽從事陪情時對唱流水板緊凑銜接如天衣無縫「碑亭之事休提起」句手扶有道一團雲霧始形消散琴瑟和好情形煞是好看拜堂時攙扶淑英打量柳生春之一瞥於欽佩之中另有一種神色蓋暗笑一塲旡妄之災悉由此子而起卒以其暗室不虧至有今日燕婉之好故略無芥蒂所謂不藏怒不宿怒其於孟月華之賢德身分作來至佳也 
梅蘭芳之又一「天河配」戲裝小影 
　　（南京路抛球場心心照館相攝） 
[九齣京劇中之程艶秋]  
　　南天門···女起解···坐宮···牧羊卷···武家坡 
　　御碑亭···能仁寺···樊江關···虹霓關 
　　程艶秋披銖鈿小餐玉衫輕每奏技臺上亭亭若出水芙蓉化裝之妙得未曾有喜怒哀樂俱能體合劇中情節如褚河南用硬黃紙摹蘭亭纖毫畢肖邇來嗓音益清亮唱工亦日益結實做派日益縝密在北京華樂演唱每雖天氣酷寒上座亦滿坑滿谷出台時之鼓掌聲與唱畢時之喝采聲皆多近從王瑤卿研究新腔圓融純熟茲將年來所聽之妙點覼縷記之 
　　艶秋唱則以清勝而不弱以婉勝而不靡以新勝而不滑以圓勝而不澀道白則珠圓玉潤雖座位較遠聽來字字明晰至表情之細膩武工之精練尤其餘事矣如去「南天門」之曹玉姐演至走雪山一段如九天鶴唳哀豔動人去「女起解」之蘇三扮相嫵媚表情精細數段唱工則如怨如慕如泣如訴尤有渭城三疊之妙去「坐宮」之公主宛然一鍾情明禮之蠻姬去「牧羊卷」之婦人又宛一别鵠離鸞之貞婦去「武家坡」之王寳川舉止凝重氣度安詳雖在貧苦之中不失大家閨秀身份歌喉清亮韻味深醇正如嚦嚦春鶯令人怡情悅耳及逃回寒窰轉身閉門一塲形容尤好去「御碑亭」之孟月華丰姿婉妙嗓音清脆頭塲慢板四句頗覺新頴亭中一塲快板二六直如大珠小珠走玉盤令人歎絶入亭滑跌時之身段娉婷大可攝入畫圖出亭後脚下尋小生之足跡做工細致可謂入木三分去「能仁寺」之張金鳳聲調之佳姿態之媚固爲艶秋生平傑作卓絶一時而其去「樊江關」之薛金蓮唱做念打四字俱工所謂旣畀以驚鴻游龍之姿復賦以鸞鳴鳳　之技者也頭二本「虹霓關」近日演來尤見精采頭木去東方夫人作工細膩字句清脆哭祭時顰眉淚眼楚楚可憐及交鋒時連問來將可是王伯黨替夫報仇顯出一番勇槪幾塲對打亦極緊凑忽覩伯黨美容頓忘故夫恩義能將當日東方夫人身份及心事描摹盡致二本去丫鬟體態輕盈活畫一矯憨小女子出來一段二六唱得字正腔圓無懈可擊洵爲余旅京五年中最爲傾倒之妙曲也艶秋生平最擅長處恰如分際適可而止一劇有一劇之妙層出變化無一雷同也 
[梅蘭芳之「紅鬃烈馬」]  
　　前日演全部「紅鬃烈馬」梅蘭芳唱武家坡菊朋配之「𢌞龍閣鳳卿配之菊朋之倒板「一馬離了西凉界」起勢� 
甚爲得勁「不由人一陣陣淚灑胸懷」一段平穩無疵蘭芳之倒板「有勞大嫂一聲喚」則婉轉而出之「寒窰内來了王氏寳川」慢板一段珠圓玉潤二段菊朋唱至「弓挿袋内把書取」作一背躬勢酷肖老譚四段青衣唱「我問他好來」生答「倒到好」四句例應緊接不過板而言唱每句均過板似嫌脫節妙在彥衡胡琴善於襯托如天衣之無縫「蘇龍魏虎爲媒證」以下兩人對唱甚緊凑而蘭芳進場之姿勢翩若驚鴻至爲美觀𢌞龍閣鳳卿之倒板「龍鳳閣内把衣換」酣滿圓足「拜岳母如拜泰山」二六一段亦見精彩蘭芳之慢二六「說什麽忠孝兩雙全」一段胎息德霖以韻味勝見代戰公主「王寳川抬頭用目看」快二六一段則以清晰流利見長是日座客甚盛梅言王均博得滿堂好不少蘭芳連演兩齣始終不懈人咸多之（老拙） 
[集會表]  
　　陽曆本月時間　地點　召集者　事由十八日至卄日博物院路卄號青年會少年事業討論會十八日至卄四日南市縣議會董事會十九日虹口胡家木橋翔舞台開幕　十九日下午三時老靶子路女青年會年會十九日晚七時昆山路二號體育塲與日本青年會比賽乒乓卄日下午一時大東門烟業公所法治協進會討論會二十日下午二時望平街時報館記者聯歡會選舉新職員二十日下午二時望平街對日外交市民大會聯席會二月十六日下午二時南京路中華　工銀行股東會十九日下午二時北京路十八號浙江興業銀行股東會 
[今日天陰有風]  
　　徐家匯天臺昨日下午四時三十分氣象預報云揚子流域天氣陰霾恐有雨雪黃海有北風或西北風南方海濱有强烈之時令風琉球日本之間天氣惡劣本埠溫度度在下午三時前之二十四小時内最高四八·四最低三六·五去年同日最高四二·六最低二一·○ 
 
 
 

Page 19

 
 
第一萬八千二百八十三號;中華民國十三年 西曆一千九百二十四年一月十八號
星期五 * *常識 
常談 
[天地人] [  覺]  
　　或謂今日之中華民國惟天時之優勝如故地利則已與外人共之而人和更不足言矣 
　　何言之地居東半球之溫帶氣候適中無甚寒甚熱天時之優勝也租借地尙未一一收還而門户開放機會均等已承認於華會此地利漸與外人共也懸共和之招牌而以軍人政客之各爭地盤致傷心人有共和共不和之憤慨語而熱心者方致力於和平運動此人和之美名未易冒也 
　　近有初至北京歸述其對于北京之感想者以爲天猶是天地猶是地而人則非猶是人也蓋生活於惡濁空氣之中而能不改其本來之面目者少矣此天地人之又一說也余聞之爲之憮然 
經濟 
[提用膠濟路盈餘之感言] [  王千里]  
　　前年華府會議時贖路贖路之呼聲沸騰全國提倡鼓吹者固大有人在即實行減薪節婚嫁糜費移宴會筵資等各項用途充贖路儲金者亦頗不乏人然而時未數月滬上各銀行贖路之存欵每星期由數萬元而遞降至數千數百元今則國人對於贖路二字幾無人提及抑若大宗欵項已早集成矣嗟乎五分鐘熱度將長爲外人所譏笑耶雪恥救國之良機將因循目誤耶 
　　且近聞政府提借膠濟鐵路盈餘撥充軍費消息果成事實則前途更不堪設想矣雖經上海籌贖膠濟鐵路委員會發電力爭然終非根本辦法要在國人速醒迷夢本愛國之熱誠撙節日常糜費實行贖路儲金聚沙成塔集腋成裘數不在多事貴有恒凡我同胞誠能同心協力積極進行三千萬鉅欵固不難立集也茲値舊曆年關又係社會用錢之時虚僞之應酬實有革除之必要爲特勸告國人移無謂之消耗作有益之用途挹彼注茲利害懸殊豈特改良社會抑且造福國家一舉數得何樂而不爲哉（乙種酬） 
衛生 
[健康二十六要] [  素振生]  
　　（一）衣服宜清潔宜寬大庶不阻血液之流行（二）戒烟酒（烟酒能害抵抗疾病之細胞）（三）多食油脂以養抵制疾病之細胞（四）少食肉食必煑熟（五）食時宜細嚼緩咽俾食物易消化（六）食物不可過胞以足供身體之所需爲度（七）當飲清水（用膳之前後一小時不可不飲水所飲之水冷熱均可飲水不飲茶因欲賴此洗滌體内各官而享却病延年之福）（八）呼吸清氣（每日早起當在户外作深呼吸一刻鐘即臥室内窗户亦當終夜不閉庶空氣可以流通如嫌風寒窗外可置屏風以禦之）（九）勤沐浴（冷温水均可能每日入浴一次更佳）（十）頭宜清凉足宜温暖（十一）日日運動以舒筋骨惟不可過度蓋過度與不及等（十二）當營與身體合宜之職業（作事當更換常有短期假日庶不離恒業而休息）（十三）起臥有一定之時間夜眠以八時爲度臥向右側（十四）牙齒常清潔庶無腐敗之患（十五）臥室内勿蓄小畜致起傳染病能鄕居則尤妙（十六）坐立宜端正庶無駝背偏彎　之弊（十七）萬事宜有節制（十八）心氣常和平（十九）勿恃藥石各病當預防（二十）寗捨金錢勿捨健康（二十一）戒迷信（二十二）絶憂慮（二十三）志望毌太高當求實際（二十四）行事有序（二十五）毌使失望之念入我心中（二十六）爲人己之健康問題當努力從事 
　　以上所列各則簡明已甚苟依法而實行之健康可操左券閱者幸勿因平易而忽之 
道德 
[新年中店主應禁止各夥友之賭博] [  自求]  
　　吾國習俗每屆舊曆新年無論大小商店例必休業數日此數日中微特夥友輩得以恣情游樂即平日備受約束之學徒輩亦得乘機嬉耍略不顧忌此固習俗相沿爲新年中例有之事要即店主之所以表示慰勞於諸夥友者也顧以予觀之商店夥友之在此休業期中從事於賭博一項者實占多數其他能以書報自娛不作無謂之消遣者誠屬寥若晨星未可多覯焉此雖由於風氣不良各人之意志未堅致爲賭博之惡魔力所吸引實則在此時期皆因店主過於放縱坐令各夥友任所欲爲無稍顧忌亦未始非爲厲之階也不然何以平日間任何地方之賭風均不若新年中之爲尤熾乎是則此舊曆新年者店主初非欲表示慰勞而故休其業矣特予夥友輩以明目張膽之賭博時機已耳然則爲店主者亦果何樂而有此休業之舉哉且賭風所至其影響於學徒輩之心志者尤非淺鮮是故每當新年休業之際店主對於夥友輩之聚賭爲樂仍應加以勸戒勿以事屬偶然而遂漠然視之乃至風靡一時莫可禁遏也舊曆新年轉瞬即屆逆知呼盧喝雉之聲又將洋洋盈耳矣爰草是篇以爲各地店主告（乙種酬） 
法制 
[罰則之類别] [  修]  
　　凡國家依主權之作用對於違反法律者所加之種種制裁槪稱之曰罰則就其種類言之千差萬别各不相同茲略述其大别於次第一刑罰　法院對於犯罪者依刑事方面之法規所加之處分名曰刑罰 
　　第二違警罰　警察官署方面對於違反警律者所科之處分名曰違警罰 
　　第三懲戒罰　特定之人違反身分方面之義務所受之處分名曰懲戒罰 
　　第四秩序罰　法院爲維持審理事務之秩序所定之罰則名曰秩序罰 
　　第五執行罰　違反法令及官署之命令所受之强制處分名曰執行罰 
　　其他關於海陸軍之軍事裁判等則爲特别法方面之罰則茲不細贅（乙種酬） 
藝術 
[舊報紙製軟漿地圖之法] [  石]  
　　前在本欄閱悉天夢君之舊報紙利用法數則余現亦得一則爲讀者述之但祗限於敎育方面即利用舊報紙製軟漿地圖也其製法如次 
　　（一）將舊報紙用手撕碎大如指甲禁止用剪剪則少黏性也 
　　（二）將此小紙片置於水中至少須經一小時之久　　（三）取出少許碎紙在掌中磨擦之至紙上字跡消滅爲止 
　　（四）即以此種軟漿作成地面各種形勢置於木板上乾後成爲一片然後黏於硬紙上 
　　（五）此種軟漿地圖製成後能常使潮濕則隨時可用（乙種酬） 
科學 
[飛機構造述要] [  宇]  
　　現代最通行之飛機爲雙帆式即有二主翼（機前之大帆）者出茲將其構造分爲數部說明之 
　　㈠浮揚部　屬於浮揚部者爲二主翼及尾翼（機尾之小帆）主翼之用在於借空氣之抵力而舉揚機體尾翼則用以輔助主翼蓋缺尾翼有如去尾之紙鳶不能昇騰也 
　　主翼微凸而不平其凸起之狀各異有作弧形者有作抛物線形者而以次式爲最通行　自然界中一切能飛之動物其翼之曲度皆近似抛物線也尾翼之曲度與主翼同 
　　二主翼間連以木柱柱體圓而中空取其輕也 
　　㈡進行部進行部爲螺旋推進器及汽油發動機組合而成所以用汽油發動機者以其爲發動機中之最輕者也螺旋推進器位於主翼之前或後與輪船上之暗輪相仿惟少一葉耳 
　　二主翼下裝有橡皮輪備昇騰時及下降時滑走之用也 
　　㈢安全部安全部爲左右水平舵昇降舵及方向舵三部左右舵在主翼之左右爲數凡四上下各二亦有在二主翼之間而爲二個者其用在使飛機平正如飛機右傾時則按機使右邊水平舵下抑同時左邊水平舵上仰機身遂左傾而復於原位昇降舵專司昇降之用位於尾翼之兩旁亦有以尾翼爲昇降舵者猶鳥雀之尾也機身前後傾時得以此正之方向舵專司改變方向直立於尾翼中部飛機缺此有如無舵之舟其危可知矣 
　　至於飛行家及乘客座位多在二主翼之間座上更有皮帶以縛人體所以防止傾跌也（乙種酬） 
禮俗 
[回俗] [  叔獻]  
　　年前十餘日回族飲食皆在夜間故貪睡者每致枵腹終日盡請阿宏（主敎名）來家諷經舉家合掌跪聽於室外諷畢始興而各家亦互相臨諷焉及年各家宴阿宏其至也舉族隨來入門諷經進饌畢主人出「油型」（麵治炸物形如饅而大味甚佳）束以繩分贈各人客遂退回民死浴屍纏以白布置公用棺内舁至壙前去棺底任屍落壙中視頭上下以卜禍福清眞寺皆設浴室浴器爲壺狀桶底有小孔塞以拴懸空中敎徒之偶於經堂放屁者必急入浴室拔桶塞使水淋頂然後再歸經堂焉（乙種酬） 
雜錄 
[讀常識一月後的感言] [  永清]  
　　我從前弗曉得常識是什麽只因我的同學來信敎我道你如今旣没有求學機會我不妨敎你閒暇時候求學方法有事則耕無事則讀就此增進學識正未可量這是什麽法子呢就是閱報但是報紙當中最足增吾人智識的莫如申報中的常識他說今日申報常識日見增加昔日祗有衛生經濟道德法制四項今則外增八九觀其内容包涵科學應有盡有莫不完備難中學課程亦不過如是你若依此而行一月之後定能得無窮之好結果我聽了這些話之後心中豁然開朗覺得暢快非常何以故呢因爲我的境遇不好没有求學的機會所以終日憂愁得很從此以後我便照這樣做去不覺到今一月有餘回憶同學的話實在覺到不差確有經騐的從前不知的今已知道了從前模糊的今已明白了以上所得的結果豈不是常識賜給我的嗎又不是同學指導我的嗎飲過水思着源這是人的常情費少數的金錢得無窮的智識何欒而不爲吾願吾們失學同胞從速各定一份有暇的時候拿出看看所得利益實非淺鮮如有不信請試行一個月便知（乙種酬） 
　 
 
 

Page 20

 
 
第一萬八千二百八十三號;中華民國十三年 西曆一千九百二十四年一月十八號
星期五 * *   
 
