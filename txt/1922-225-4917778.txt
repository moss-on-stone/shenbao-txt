# 1922 - 225 - 4917778

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[負氣（冷）]  
　　王語黎謂不是負氣吳電高謂萬不可負氣其實以我言之今日而俯首願爲政府中人者無論爲國而然或爲私而然皆已無氣之可言矣祗知國家不問榮辱此爲國而爲政府中人也如是則尙何氣之可負好官自我爲之笑駡由人笑駡此爲私而爲政府中人也如是則又有何氣之可負故政府以外之人或有負氣者若政府中人决無負氣者也 
　　然則屢言辭職或猝然出走常有跡近負氣之人者何也曰是非負氣乃發性也發性與負氣之别安在曰負氣則無可挽回而發性則性過之後依然就範也 
[命令]  
　　八月十九日大總統令特任林錫光署理甘肅省長此令 
[國内專電]  
　　北京電頃訪使團要人云中國政象已不可救藥若因陋就簡用裱糊式之改造至民國五十年亦不能長進中國政治除以革命手段排除一切因襲勢力外殆無他法但對國際上承認問題應有研究之餘地（）二十日下午一鐘 
　　北京電軍人干政外團甚厭惡政客興風作浪外團亦認爲非福昨前大雨中各政客集議排除武人壓迫並以擁孫說挾制白宫白宫一派政客大動利害關頭派某政客達意謂願與大衆同其步調且願使政客多得地盤如武人再相逼則聯白宫國會另擇安全地方行使職權外人有知此事者謂政客爭主義則可與軍閥爭地盤則不可如此則軍閥如盜而政客則小竊五十步笑百步（二十日下午一鐘） 
　　北京電使團息滬某私人電保代表孫毓新（譯音）洛代表王笠齋（譯音）與孫洪伊接洽以黎爲政客包圍完全圖謀政客之權利因主以革命手段解决時局孫正曹副曹吳代表住法界二六二號齊燮元近亦派其代表温世珍加入秘議時局不久有展開（二十日下午一鐘） 
　　北京電孫文要求回復民八護法國會則願與曹吳携手并願放棄本人之總統候補者外傳孫主北方出兵討伐陳炯明及讓贛於李烈鈞則尙未提起并語黎曹吳使者謂本人重主張不要權利且無感情苟能照我主張屏我於國外亦所甘心代表電京保洛尙無具體答覆（二十日下午一鐘） 
　　北京電唐同意案議員請黎删去一節黎初不允後三五人力說又允乃加咨所有前咨提交議院之内閣同意案其中援引總統選舉法第五條至另案辭職一段删去卽希查照原咨擬任唐紹儀爲國務總理一節從速依法辦理爲荷日内送衆院黎爲左右七嘴八舌頗感痛苦（二十日下午一鐘） 
　　北京電保洛勢力消長問題保近僚與益友政學有拉攏故盧大膽就職高孫辭職出走均有内幕 
　　北京電王今晨赴西山八校决懇罷高職午金永炎回京報黎云高回京尙有考慮（二十日下午三鐘） 
　　北京電昨黎勸王目疾宜靜養少見客不能辭林錫光命令如甘省議員不反對吾卽蓋印務請撤回辭表其他閣員一律挽留王言下星期卽不到院部實在幹不了不是負氣（二十日下午一鐘） 
　　北京電高恩洪回京尙有條件洛電催高萬勿負氣金永炎等見高後昨來電言已活動（二十日下午一鐘） 
　　北京電秘長林步隨因索薪問題與院員欠融林已調幣制副裁擬擺脫秘長後任爲王立承 
　　北京電皓日（十九）閣議决定江天鐸調水利總裁羅家衡爲農次林步隨爲幣制局副總裁查爾崇爲蘇州關督徐世襄爲直隸烟酒局長黄體濂爲東海關督又决市自治制施行細則又决敎育費每月二十九萬由增稅項撥付案之文件一律咨敎部備案因財次未列閣議復經送閱追認始定議 
　　北京電十八夜北苑三十四團事十九發兩關餉黎并發名譽牌每人一面遂無事（二十日下午一鐘） 
　　北京電黄陂前因甘長林錫光係陸洪濤所保無異自兼哈雲章亦力言漢回勢力不均將起暴動因未發表現已有轉圜望（十九日下午七鐘） 
 
 

Page 5

 
 
   
 
 

Page 6

 
 
[國内專電二]  
　　北京電齊燮元電巧（十八）銷假視事今日黎覆電嘉慰並請其仍與陳炯明接洽統一（十九日下午七鐘） 
　　北京電勞農代表允許交還庫倫現正磋商兩國駐兵及通商條件 
　　哈爾濱電孫督以五站俄匪博站兵變二事外交責難於今日午後四時來哈籌劃應付與整頓辦法惟沿線駐軍大半降匪非根本改革恐仍難久安（二十日下午五鐘） 
　　漢口電旅鄂川商五十餘人皓（十九）夜議决（一）推代表赴京請政府主持和平令孫傳芳撤回援川軍（二）電請吳蕭撤銷援川計畫（三）電孫傳芳及川軍首領勿作軍事行動靜待和平解决旅京川人蒲伯英等亦電鄂請阻孫師入川聞盧金山部已抵夔州加入作戰巫山以上電線不通 
　　漢口電陳嘉佑部紛紛回湘湘趙派葉開鑫唐生智兩旅往宜章永興桂東酃縣一帶防堵 
　　漢口電府派米材棟皓日到漢視察長江形勢（以上二十日下午六鐘） 
　　蘭州電周之翰來電甘人長甘經兩院議員呼籲政府意頗活動此間各界擬電請任楊思爲甘肅省長林省長蒞任時所宣言一切迄今尙未實行人民頗失望 
　　蘭州電馬麟邀宴議會及各界要人籌商要政並申謝沈 
　　蘭州電潘齡臯調京迄今月餘尙未啓程議會恐潘挑撥各方惹起政潮逐次催促進京又發宣言逐潘卽日離甘（以上十九日上午九鐘） 
特約路透電 
[北方政局觀]  
　　二十日北京電今日政局稍見安定昨夜有命令任林錫光爲甘長蓋先曾與有關係之各方面接洽妥當也昨夜黎總統之代表金永炎自北戴河回京謂高恩洪願回任惟須嗣後財敎交三總長應共負敎育費責任及敎員與敎育人員不得直接向財部領俸須向敎部領取如能依從此項條件則高於回任事並無異議據確實消息黎總統擬加許可 
　　二十日北京電王寵惠昨上辭職呈由黎總統退還謂如王必須請假自當照允但望病愈後即到任視事 
　　二十日北京電王寵惠今日赴西山日内將有命令准其病假若干日 
　　二十日北京電日内將有命令任羅家衡爲農商次長江天鐸改任水利總裁 
　　二十日北京電據國會方面消息吳佩孚電覆川議員謂不欲派兵入川惟擬設法使川省兵禍終止 
　　二十日北京電航空處議辦京漢間搭客與郵便航空事務已設凖備所進行一切 
　　二十日北京電財政部爲本年省預算案事通告各省謂各省近報告徇從政府志願遣散軍隊甚衆嗣後不能再容軍事當道照舊支費 
[中法實業銀行特别會議]  
　　十九日巴黎電今日中法實業銀行開特别會議通過與經理公司締結之合同經理公司之設立乃欲恢復該銀行之資産俾清償債務在債務未付清以前該銀行之營業繼續由經理公司辦理尤注重遠東營業股東之出席特别會議者佔股本四分之三贊成此合同者三萬七千七百五十票反對者五百九十三票合同規定經理公司須有資本一千萬佛郎佔二千股每股五百佛郎承募者爲巴黎銀行等資本團公司資本可增至一千五百萬佛郎由董事會酌定之董事人數自十人至十五人經理公司得收某種手續費及期限滿時盈餘百分之五該銀行債權人須收受債券由銀行分年償還遠東債權人收受政府五釐金債券以法國應得之拳亂賠欵撥償之 
[華人在英受鴉片罰]  
　　十九日倫敦電華人二私藏高根與鴉片在瑪爾波羅街刑庭審訊時律師辯稱欲華人不吸鴉片猶欲使英人不飲啤酒但堂上仍判定六個月苦工期滿勒令出境並稱恨未能加以更嚴酷之判决 
[美路工潮之再會議]  
　　十九日紐約電鐡路管理員已允再行集議以討論鐡路同胞會所提出關於將來受僱條件之調停辦法蓋目前鐡路工潮所以無解决者因雙方對於將來受僱條件彼此意見逈異也 
　　二十日華盛頓電戈泊士氏發表宣言謂哈定總統致國會之文已增加實業現局之困難戈氏又謂實行總統所主授權鐡路勞工局厲行局中議决之任何法制勞工聯合會必加反對 
[坎拿大礦工罷工後之礦産]  
　　十九日哈里伐克斯電坎拿大格萊斯灣及紐華特福等處礦産被水淹浸煤氣與水充塞礦中損失甚鉅現已組織臨時保衛警隊以保護留礦工作之吸水機工人有數礦恐未能復開 
[印度之自治與英相演說]  
　　十九日孟買電八月二日英相喬治在下院演說謂印度自治之試辦雖有缺憾已得甚可滿意之成效但眞正之試驗則在下屆選舉時之獲選者果爲穏健派歟抑仇英派歟如仇英派獲選則爲嚴重事件英政府不能不籌議之英國必不放棄其對印之責任但將施行任何必要方法以實行其責任蓋英國若放棄强有力手腕則將釀成印度之大亂也英人民政仍必施於印度英政府當視其一秉公道而行英國定欲以種種代價繼續履行其在印度之神聖託負云云英相此言已引起印度各政黨之鼓噪激烈派與穏健派將以此言爲兩派聯合之具議員對報紙發言詞頗憤懣並有擬在議會提出駁斥此言之議案者國家議會之有勢力代表團往見印督里定爵士告以英相之言與前此正式宣言相牴觸且與英國允印度享有殖民地位置之原則相反里定爵士答稱喬治囑其聲明下院之演詞全無背棄從前宣言中政策之意不過警告下届選舉時勿採行傾助不合作黨之政策耳 
[印度之軍用飛機]  
　　十九日西謨拉電路透訪員謁見薩爾芒爵士詢以近令巡視西北邊界之情形據爵士所言觀之不久將以更有力更經濟之方法對付邊界頑强之部落爵士謂印度將備飛機七十五架渠意印度如有軍用飛機百架其事業可超過前六七十年内陸軍全力所能成就者 
[賠償委員會英代表赴德]  
　　十九日巴黎電賠償委員會英代表白拉堡立與擔保委員會會長今夜起程赴柏林與德政府商榷關於停付現金之某種問題 
[美參院通過稅則案]  
　　十九日華盛頓電參院辯論稅則議案四閱月之久卒以四十八票對二十五票通過之該案現已移交兩院聯合會議 
[英美間之煙禁與公海權]  
　　十九日華盛頓電美國現正與英國協商訂約英國允不反對美國在三哩公海之外適當限度内搜查英船參議員史特林氏已因以撤回其提出禁酒律之修正文按史氏修正文乃聲明禁酒律之各條得在距美國海濱十八哩内厲行之 
[國際聯盟會中之遠東疫癘問題]  
　　十九日日内瓦電國際聯盟衛生委員會已决議請派員赴遠東調查疫癘時作問題而於有國際危險之疫症尤當注重 
[法國今年之進出口統計]  
　　十九日巴黎電今年七個月法國進口貨值一、九九五、七四七、○○○佛郎出口貨值一、四三三、○○○、○○○佛郎較去年同時減少七五○、○○○、○○○佛郎 
[俄外長之俄奥談片]  
　　二十日倫敦電俄外交總長齊吉林氏在星期觀察報發表宣言謂西歐政府之大錯乃在以爲俄國必將屈膝本年俄國收成極佳俄國時局因以大有進步吾人固須與其他各國有經濟上之合作但吾人尙能靜待齊氏又謂協約國會議對於奥國請求濟助持强硬態度遂使奥總理賽貝爾氏於昨日宣布奥政府已與柏林羅馬泊拉格接商整理中歐問題夫奥國百萬克郎值價不足三鎊則其財政之窘迫可以想見云云 
[各國近事記]  
　　十九日聖保羅電北明尼索太州森林失火勢頗蔓延已燒死十餘人現兵士奉命往救 
　　十九日倫敦電今日倫敦馬克市價開盤五千五百枚合英金一鎊收盤五千四百五十枚 
　　十九日倫敦電賀西爵士因服職於駐華領署辛勞過甚致患足疾現已將右足割去賀氏繪中國新地圖近甫告成 
[交通大學無線電]  
　　馬尼刺電菲島獨立請願代表葵松等現乘澳洲皇后號抵此歡迎者甚衆整隊護行自碼頭直達城中旋開公民大會葵松與沃斯梅那演說請願團在美之經過情形 
　　馬尼刺電日船Ryokai丸已漸破裂船員已委棄之此船乃三井公司之貨船載貨值五十萬元 
　　馬尼刺電菲島陸軍司令賴特少將因病奉諭回美繼其任者爲彭秋少將 
　　威靈頓電紐絲綸衆議院通過華會條約 
　　比京電賠償委員會之比代表奉比政府訓令反對德國停付現金 
國外要聞 
[日本擬設滿蒙銀行]  
　　日本擬在東三省設立滿蒙銀行之議日本方面已盛倡之近且有實現之勢此事與我東三省金融有莫大關係兹將大阪每日新聞所載設立滿蒙銀行之計畫譯述如次滿蒙中央銀行設立之議去年五月開會之殖民地首腦者會議席上已略曾提及當時因其計畫稍拙及兌換券發行權問題高橋首相頗爲反對遂無結果顧以金融梗塞之故致一般經濟界之衰沉較日本内地尤甚之滿洲則愈感有設立經濟機關之必要山縣關東廳長官當時曾在日本中央政府方面運動通融低利資本之舉因存欵部資本缺乏亦卒未成功迨至本年初擬在滿洲設立一大金融機關之議再起於關係有力者間當時之拓殖局長官川村氏·及山縣長官·早川南滿鐡路社長·美濃部朝鮮銀行總裁·小野理財局長·黑田銀行局長等乃於某種集會席上協議種種實現此事之方法惟當時因加利債劵發行問題高橋首相兼大藏大臣恐内地通用貨幣流出國外持反對之意見此問題遂再歸停頓其後經濟界之沉悶有不知所底止之勢尤以滿洲之金融狀態逼迫梗塞達於極點山縣長官等遂有無論如何須使其實現之意曾爲種種劃策對於加藤新内閣亦擬具陳具體的意見據聞山縣長官之計畫頗爲博大似有廢止朝鮮銀行另設重大之滿韓銀行之一大金融機關之意然因有種種關係不易遽然實現故擬現時出資本金日金二千萬元先行設立一有加利債劵發行權之特殊銀行以某種期間爲限由關東廳擔負六分至八分之補助以助其圓滿之發達使成爲滿洲之一種金融中樞機關至於僑居滿洲之日本有力者問雖有希望設立金銀兩本位之銀行之意但政府方面則尙未考慮及之云 
[蘇俄婦女運動之經過（四續）]  
　　（十二）婦女部之文字宣傳共産黨婦女部除設立學校召集會議及各種口頭宣傳外尙發行週刋七十四種專討論婦女問題并由中央婦女部每週刋行小册一本向各代表指示進行方法紀載女工運動消息又中央婦女部發行月刋一種名曰「婦女共産黨」銷額達三萬餘份中央婦女部中又特設一文字宣傳委員會專作傳單小册等半年以來此項傳單之印行者有四十餘萬份之多第一次婦女國際共産黨大會之報告卽其一種（十三）婦女與生産問題目前當此工人共和國急於解决依共産主義原則以建設新經濟生産制度之問題時自有需要婦女分擔此項責任之必要最新勞働組織法係根據以下數點而成（一）將全國勞働力與以確切的調查及適當的分配（婦女在内）（二）取合力工作辦法（三）根據共産主義原則改革社會生活基礎使婦女能以盡其全力於普通貨物之生産事業此次勞農國家對於請兩性同等參加生産事業之事改變男女間之互相關係不少婦女倚賴他人及其丈夫生活之事已將不復見矣在今日世界上惟此蘇維埃俄羅斯工人共和國平等供給男女之麵包「工作者方得食」婦女賴此共産主義格言乃得加入各種工作與男子平等因多數男子赴前敵充當兵役婦女之入工廠者乃更多據同業工會中央自治會報告許多職業中女會員常佔其多數也 
　　（十四）同業公會中之婦女同業公會中之婦女數目如下表 
會名　　　　　　會員總數　　　　　　百人中之婦女 
糧食工　　　　　二三○·○○○　　　 
公共食堂工　　　一○○·○○○　　　七四·五 
白貨工（？）　　一四○·○○○　　　七四·二 
烟業工　　　　　　三○·○○○　　　七三·五 
油漆工　　　　　二五○·○○○　　　七一·四 
旅漆工　　　　　三○○·○○○　　　六二·六 
紡績工　　　　　三三五·○○○　　　五八·八 
家庭工　　　　　未詳　　　　　　　　五三·二 
政府機關職工　　八○○·○○○　　　四○·○ 
玻璃磁器工　　　　三五·○○○　　　三九·八 
畫工　　　　　　　六○·○○○　　　三九·二 
彫刻工　　　　　　八○·○○○　　　三七·三 
文具工　　　　　　二二·○○○　　　三七·一 
應化工　　　　　一三○·○○○　　　三一·○ 
農業工　　　　　二○○·○○○　　　二五·○ 
郡縣農場工　　　一七八·○○○　　　二四·八 
五金工　　　　　五○○·○○○　　　二四·七 
運輸工　　　　　一五○·○○○　　　二一·○ 
皮革工　　　　　一○○·○○○　　　二三·三 
鑛工　　　　　　二七五·○○○　　　一八·○ 
木工　　　　　　一○○·○○○　　　一四·九 
水路運輸工　　　二○○·○○○　　　一四·五 
鐡路工　　　　一○○○·○○○　　　一四·二 
　　此外尙有數種職業中毫無婦女者婦女在各産業中雖有佔大多數者然工廠行政委員會中則婦女之數極有限如三十八省之紡績工塲委員會會員共爲百九十四人婦女僅十人惟科司特羅瑪省則爲例外婦女在委員會中佔大多數 
　　（十五）結論俄國之令女工加入工廠苟非依共産主義原則以行之者亦恐未能達眞正解放之目的然實際上欲爲社會謀共同幸福又非婦女之參加不爲功俄羅斯十月革命後勞働界莫不賴此次大變遷而得生活於光明之下在内亂時期勞働者所受之痛苦更足以堅强兩性工人之意志彼等皆實踐馬克斯之名言「工人須賴其本身之努力而獲得自由矣城鎭中之女工一旦覺悟其具有各種權利即預備將所得機會與共産主義實現之機會相連結以遂其畢生之事業惟田間婦女之覺悟則較遲耳共産黨現正努力於促起農婦之階級覺悟尙有一事可紀者即東方回敎婦女亦感受革命之影響甘爲共産主義努力者實繁有徒莫思科最近曾舉行東方婦女大會一次韃靼巴什克里亞等處之女共産黨皆披頭巾着長袍來莫思科參加此次盛會婦女部在三年半以來所成功之大事業而今廻首思之猶足令人手舞足蹈愉快不已也（完） 
國内要聞 
[北京通信（蘇公）]  
　　政局上之危機 
　　奉直戰罷黄陂復職以來北京政局無一日不在雨絲風織之中閙餉索債日有所聞罷工請願連珠而至延至近日裂縫險象隨機觸發就目前形勢而言已呈四大危機矣 
　　年來財政端恃鹽餘爲活乃自各處裁留斷解逐月減少向之以對外債爲難者今以對内爲畏途人人所欲攖之財長卒之無人問津最近五十萬關餘爭嚷喧奪竟至開會解决分配之亦奇觀矣先是以「險象環生」四字託顧維鈞向外使團苦訴始得提早發放五十萬金原議國會歲費半近畿軍餉半適因九師譁變决定悉充軍餉於是軍警因「近畿」兩字發生絕大爭執陸部人員强欲分染一半軍警則持「近畿」以爭謂僅限於警察及衛戍兩部兩方爭辯幾至動武夜半三更雙方閙至財次凌文淵家中凌無法電王總揆與張陸長後經王張商洽在陸部開一會議取决之王凌皆列席幾經苦口相勸始以軍警得二十三萬陸部及九師得二十七萬而今日等來明日想之四百元歲費或津貼（八年遞補之議員各得四百金津貼）之羅漢竟撈不到一紙邊此外八校近又大閙索薪潮開學已無望國務院則又將罷工不管人死活之軍閥仍一味催欵病落死症恐有妙手亦無處下針耳 
　　内閣紛擾之象近愈暴露孫丹林要亂高恩洪又走盧信就職突如其來王總消極决計下臺然而黨派之操縱閣員之水火府保洛三方面仍在鈎心鬭角的注目於内閣問題顧少川語人曰「每日除應付請託要差者外實無餘功此誠中國官吏特别現象」王寵惠亦云「予自上臺以來已近半月索餉要債請願罷工已閙得我頭昏目眩那曾有半點閑功言及興革」即此兩人之言則政治險象概可想見矣 
　　自國務院毆董以後所謂「羣衆運動」四字接連發現皖長問題則代表與代表在府院唱一齣打出手鄂長問題則今日此派請願明日彼派請謁前日贛人拒蔡問題結隊四百餘人王寵惠急極無法八校索薪高派交部員竟亦出百數人爲高恩洪呐喊助威當時敎職員代表僅寥寥數人只得忍氣吞聲而走第受此侮辱豈便甘休則將來學界之羣衆運動似又在目前數日矣 
　　張國淦之被斥湯鑄新之遭擯實爲促府洛分裂之火線此次盧信忽求就職唐閣又列議事日程加以政學益友兩派從中挑撥保曹左右又復絮聒不休此外榆關增兵之說又盛傳而爲大可注目者將來政局正不知要糟到何種境象也 
[北京通信（市隠）]  
　　盧信突然就職之内幕 
　　此次唐内閣出現於各閣員支配屢次商榷中始有盧信兩字連綴於農商總長之下於是海内乃知有所謂盧信其人而赫赫有名之討系首領張國淦亦竟被排出於九大閣員以外須知討系之視農部已認爲重要地盤久有不忍撤手之勢被逼出閣心本不甘迨洛吳大駡唐盧張之電出竟加慮以詐財流氓之徽號盧遂徘徊海上不敢入都且有電向黎氏表示辭職討系以爲有機可乘連日在適廬會議始則主張張乾若復職繼則謀以江天鐸升補醖釀復醖釀乃有代理部務之指令發表雖未甚滿意惟以盧氏旣决計不來則由代部而署理亦意計中事查内閣改組之令係發表於本月五日江氏代部之令係發表於本月十五日此十日中江氏未出席於閣議一次雖到部亦未發行公文一件就農部内容言純然一無政府狀况也自前日江氏代部之令下凡部員與江相接近者皆欣欣然有喜色江氏於昨日（十六）到部一面通告就職送登於政府公報一面在次長室簽發十日來積壓未發之公文大雨淋漓中督飭部員辯公極忙孰知盧信突然於昨日夜間到京時則雨聲猶未歇各方多未之知而彼亦未向各方一告語大約所知者只有其同系數人耳今日（十七日）上午八時盧宅忽以電話通告農部文書庶務兩科謂總長准於本日上午到任部員聞之極爲詫愕大有適從何來之感於是怱遽之間一面將大門二門掛起紅綵一面電告代部江氏一面由文庶兩科長乘部内公用汽車赴盧宅請示到部時間與接車手續江氏至此亦不免大吃一驚以經手文件尙須簽發怱怱驅車到部趕辦未了事宜迨十二時而盧氏至江强與周旋謂公此來甚佳吾從此可以卸肩矣未幾部員卽參見盧氏於總長室前之空階中盧與衆僅立談數語並言大家生計問題我將設法解决此蓋指部員薪水而言以該部閙薪風潮迄今尙未平息也隨盧來者有秘書六人江氏於盧氏接見部員後即怏怏登車去說者謂盧氏此次猝然到任約有三因（一）謂係因江氏代部之反動蓋討系對於農部鍥而不捨人所共知前此懾於洛陽一電 
 
 

Page 7

 
 
因而觀望不前今聞江氏有代部消息以爲彼難保不由代理進而爲署理反感因之發生遂亟亟入都（二）謂係益友系所商决之計畫以爲無論如何先行就任不顧其他蓋與張耀曾同一主張謂非洛吳派兵來逐不去（三）謂因陳炯明有電致洛吳請其稍留餘地對於唐盧不必再加反對吳已覆電允諾疏通有效盧始敢來（一）（三）兩說是否可信尙不敢說（二）說最近於事實按照常理盧氏旣經到部應於到京後先向府院稍稍接洽事前主代揆一無所知故有江氏代部之令發表今乃怱怱到任江氏代部僅一日通告甫出而盧氏即至顯係與江難堪此固討系所不能甘心者也盧氏近向人宣言謂我到任以後將要與吳佩孚打官司向法庭正式起訴問他有何證據證明我是詐財流氓云 
[最近政局之内幕觀]  
　　最近兩三日來之政局情形府院部各方面可謂内外雜症俱發最受痛苦者則爲學者頭腦之王寵惠總理府方以種種關係不肯蓋印於林錫光之署理甘肅省長於是孫丹林視爲難堪且疑及政學系方面之作祟政學系在政治上久無活動之機會此次拚命接近黄陂以圖勢力之復振無庸諱言張耀曾據一窮部聲言以唐少川之進退爲進退其言牽强蓋唐固至今未進而張則已在司法部當總長若干日也惟甘肅省長問題政系頗不承有何勾結之事實以甘人反對林錫光同時亦反對李根源爲證然在孫丹林則自黄阪不允其長内務以來與府方益形疎隔則對於與府方接近者亦自反對益以盧信公之忽然到部就職視爲與張耀曾聯合而竭力證明吳子玉駡人之電報除推翻梁内閣外亦未必個個有何効力吾人於此誠不得不爲吳之輕易駡人深致惋惜因有此種現象似成黄陂與洛陽雙方之暗鬭王寵惠不願身陷夾板之中卽以此故然外傳孫丹林去職而歸洛陽之說則屬未確孫氏昨日下午尙往訪晤王氏必待甘肅省長問題解决再作道理高恩洪確在北戴河（不在津）其急去之原因不僅爲敎育交通兩部爭持敎育經費問題蓋洛陽對高雖未大變態度而保曹則深惡其人近因受府方輿論（京綏路問題）保定及敎育界之責難高氏已自知立足不住昨晚政府派人赴北戴河勸高回京有料具如敎交兩部問題得有解决方法即可再來者其内容恐不如是之簡單也 
　　吳子玉之行動外觀似甚强悍反對者至稱之爲跋扈將軍其實吳氏確有弱點盧張等之所以不理會其駡人之電報蓋窺破曹吳之間亦不一致故也曹與吳本屬一體然最近吳之所爲曹每不以爲然但不便公然表示反對則以沉默處之然曹一沉默吳卽無辦法因曹最有力之部下固爲吳氏然直系軍官除張福來外究多傾響於曹者吳苟十分離曹而活動則失敗亦不遠也故以吳今日之氣燄較恭順者惟對曹耳其致各省之電報每稱曹之意見「帥意」而實際上又每不顧曹之意見此曹之所以日益沉默也 
　　黄陂與洛陽之間最難决者尙有湖北省長問題昨有新自鄂來之某君與人談及此事頗多有所發明爲他人所未道者在當初黄陂之心目中實以湯鑄新爲最可與直派接近之人物湯氏自思亦極有把握因其數年在鄂日日做工夫者即聯直之一事耳故湯氏與直系不無淵源數次戰爭湯亦有所盡力然此次所以難通過者則利害關係太大吳所决不能放棄者蓋吳在洛陽所能控制者惟湖北耳年來軍費之供給湖北擔負數不在少故苟湖北省長而易以不易指揮之人則吳在洛陽實無意味因他省皆已絕對不能供應故蕭雖兼理省長每對人言有不得已之苦衷且謂此種苦衷不久必可大白亦可見爲吳意而非蕭意矣 
[張英華出任財次之内幕]  
　　中央財政在此時已爲極重要之問題此問題而不解决則政治上之危險可以立見聞近來每次閣議所討論者幾全爲財政上之問題關於此問題人皆希望高凌霨到任殊不知高於財政上爲門外漢即使到任亦不過再把去年長財部的身像多現一次而已顧高旣不敢來何以又不即辭職此中内幕乃因高氏全爲曹銳邊守靖等所圈籠蓋曹邊等於財政上已有一種軌外的大計畫殆非利用高凌霨來做財長則不能成功豈知高看破此點不肯蒙此惡名然又不敢過却曹邊之意遂乃有此半推半就之表示自北苑兵變後高又自知無可再推而又仍不敢就於是乃利用曹邊心目中所謂二等脚色之張英華先保其以財次代理部務看看前途危險程度之如何此時當局方以財政爲慮又惑於張氏已向某某方面籌得現欵三數百萬元可以救濟現狀之說而閣議遂欣然通過張以財次代理部務也自張氏籌有現欵三數百萬之風說傳出後近日赴部索債者幾有户限爲穿之虞其在部員希望張氏到部負責以清積債者關於此事皆不使張聞知蓋恐爲其所聞則張勢將終於不敢代理部務然則張氏何以興高采烈而來耶據聞張氏對於財政上之辦法仍係本諸曹邊等之計畫（一）張氏將自兼長蘆鹽運使對於鹽斤加價期在必行又以借運蘆鹽侵蝕淮南之引岸並將令用兵省分自行截留鹽餘以免中央支配鹽餘絕難接濟用兵之省（二）將利用顧維鈞帮助疏通大借欵而爲先行墊欵之辦法但墊欵以前必須先行承認新銀團又必須先承認其最苛刻之條件否則絕無開始談判之餘地此種飲鴆止渴之政策不知各方果能聽其進行否也 
[八校長與交部員同時辭職]  
　　八校長憤慨辭職交通部强迫罷工 
　　八校校長及敎職員代表前日（十七）至交通部向高思洪索欠欵爲部員中之山東帮所破壞其詳情已誌昨報現聞此問題漸見擴大辭職罷工之聲浪同時並起能否圓滿解决殊難逆料兹將兩方情形分誌如下（一）敎職員方面八校校長及敎職員代表等於前日下午七時退出交部後校長等即至法專開校務討論會以内無以對敎職員及學校本身外無以對國家决定全體辭職并通電全國聲明當時情形（原電已録十九日本報）昨日（十八）上午十時八校敎職員聯席會議在美術學校召集緊急會議八校校長均出席共議辦法校長方面以内外無法應付業已全體辭職並於即日提出辭呈聯席會議各代表亦以有負重託無面目對同人之故卒議决全體向八校同人辭職並議决於今日（十九日）下午一時召集八校全體敎職員大會於美術學校當衆懇辭仍請全體同人公議以後辦法至十一時半散會（二）交通部方面交長高恩洪前日由部員解圍圖賴簽約後乘紛亂中逃出交部隨乘四時二十五分之快車出京昨日交部秘書處人員糾合一般山東帮鼓動全體罷工爲高氏聲援藉報殊遇各科人員對高派此種行爲頗不贊同但被迫於勢無可如何各司科長並强迫簽字於總辭呈交次長勞之常帶往公府面遞黄陂當將辭呈退回一面又派金永炎赴部勸慰高派部員即乘機提出三項要求由路政司司長趙德三陳述（一）嗣後所有交通部分擔各機關經費不能直接到部索取應向各主管部磋商辦理以免騷擾交部辦公（二）請設法催促高總長卽日返京以免公務停頓（三）嗣後無論何機關不得逕行入部金氏均一一允爲轉達並告以定於今夕八時聯同國務院秘書楊天驥交通部司長吳佩璜同赴北戴河挽勸貴部長回京云云山東帮得此大面子自覺不能再說甚麽即對部長亦覺可告無罪因放金氏出門惟多數部員雖被强迫暫停辦公旋即發出否認辭職通告書其原文云本部同人與敎育界同爲國家服務本部按月發薪而敎育界則積欠數月固無怪敎育界之不平且敎育經費本部旣經承認更不能無故推翻昨日敎育界來部責問本部同人實認爲正當並無非法舉動乃本部一班山東派秘書等（高前主張增設秘書即係爲此）秘謀設計鼓動盲從之少數新來部員等爲無意識之野性舉動敎育界同人旣已不屑與較乃本日又有三數人造作總辭職之呈文而加罪於敎育界似此蔑視人格命令式之罷工同人實難再行緘默須知同人之服務乃爲國家服務並非爲高氏一人服務交通部之收入乃國家之收入辭呈對於敎職員竟誣爲侮辱本日之總辭職乃少數人包辦之辭呈尤出同入意外同人萬難承認特此佈聞希爲亮察 
[蘇俄新代表來華之任務]  
　　國聞通信社北京通信云俄國著名外交家越飛君Joffe新任爲蘇維埃共和國之駐京代表業於上星期抵京記者前往訪晤據越飛君所告渠此次來華有二重任務一爲蘇維埃共和國之常川駐京代表一爲日俄會議中之蘇維埃共和國及遠東共和國兩國公推之總代表蘇維埃俄國駐京代表本爲配克君Peckes寓東城二條胡同現自越飛君抵京後配克君不日即將離華返俄遠東共和國亦有特派代表駐京向者爲優林氏最近爲樸柯丁君Pogodin寓南長街越飛君之來華其有關於遠東共和國者僅爲出席於日俄會議之一事其常川駐京代表職務仍當屬之樸柯丁君據越飛君所語此次來華宗旨依希望促進中俄兩國外交上商務上原來狀態之恢復中俄兩國邦交素睦國家性習彌相接近則外交關係之恢復當不甚難兩國地壤密邇國民需要相待甚殷通有易無勢所必至則商業關係之恢復又爲當然之事此外如外蒙問題之磋議亦爲其重要任務中之一至此次日俄會議與前次大連會議之性質大不相同亦並非承續而來前次大連會議僅關係日本與遠東共和國之問題此次則一方爲日本一方爲蘇維埃共和國與遠東共和國實三面而兩方之會議蘇維埃共和國爲勞農式之共和國遠東共和國爲民主式之共和國兩者絶然不同惟精神則仍相貫通對外關係因有共同利害之點甚多故無形中不啻有同習之存在此次日俄會議即由兩國公推越飛君爲出席總代表現此會議因地點問題爭執尙未决定一俟解决即當開議大約不外在哈爾濱屆時彼當暫時離京赴哈爾濱云 
[關於京戴航空之消息（葵）]  
　　展期開幕之原因第一次郵運收入達二百餘元 
　　本年京戴飛行開幕之期原訂於八月四號開始實行嗣以臨時檢騐飛機發現機件中尙有未盡妥善之處遂轉令航空工廠重行修理因此復展限一星期改於八月十一日（星期五）開始此即本年京戴飛行開幕之第一朝也是日下午三時由南苑啓機據云五時二十分已抵北戴河查北京至北戴河路途計八百餘里火車須十二小時而飛機僅需兩點二十分即可達到其速度之快誠爲十九世紀以前之人類所夢想不到者聞航空署所訂章程嗣後每逢星期五由京赴戴星期六及星期兩日則在北戴河附近舉行游覽飛行星期一則由戴返京 
　　北戴河氣候軒爽風景宜人爲中國北部名勝之地每屆夏令中外人士聯袂蒞止消夏其間詢樂土也航空署有見於此開辦京戴飛行去歲夏間業經試辦三月成績頗著本年夏航空署長潘矩楹氏爲發揚航空事業起見對於此舉當然賡繼進行於是委任胡文彬爲京站站長趙希曾爲北戴河站長派歐戰中著名飛行家美國航空上尉現充南苑航空敎練所敎官杜侖氏爲正駕駛員航空敎練所畢業學員劉光克爲副駕駛員航空署之經費雖較前困難航空署之用人行政似尙未改常度也 
　　航空當軸爲力求飛行之安全起見此次復於飛機中加派技工一人以備機件發生障碍時可以臨時修理緣此項航運飛機原備有發動機二具設有一具發生障碍則其他一具仍可運用不致於隨時出險而已經發生障碍之一具可即令技工隨時修妥再行應用即飛機上之膠皮管亦復增加雙副以防不虞經此一番設備航空之穏固當然驟增十分矣 
　　但是我國人士對於此種創舉風氣既未大開觀念亦甚薄弱每次飛行乘客寥寥京戴飛行本來是注重的外國人聞外國人亦有一種僻性駕駛者如係美國人則英國人不搭駕駛者如係英國人則美國人不搭所以此次之京戴往返所載郵件包裹則甚多而搭客甚少金星人壽保險公司在此項營業中恐未必有大利也所幸航空署對於此舉飛機及駕駛員皆係原有並不另行開支京站與戴站又均係已成之局並不要重砌爐灶費用小而功用大即此次由北戴河運回之郵件聞所得郵費達二百餘元倘將來日見發達則航空前途當不難在交通上佔優勢矣 
[交通部公表電政借欵内幕（再續）]  
　　第七條該管理建築工程司對於政府所派各助理建築工程司應有全權但有事須報告於政府所派之交通部在京官員並對於該官員之所命須負責任政府有權派一查賬員隨同建築核證該管理工程司爲政府方面購買材料及支付欵項以上關乎雇用工程司各項條件應集入雇用合同内此項合同與交通部向例聘請洋工程司相仿俟該工程司到後即行簽字第八條公司允將三臺内各種機件自簽合同之日起六個月以内由英國海口預備裝運但公司之廠因受協約國緊急戰事命令被阻者不在此例第九條公司允爲政府由雙方協定認可之經理處擔保以防公司對於本合同第二節所定略喀什噶爾迪化蘭州間之通信有失敗時得賠償政府此項賠欵數目不逾本合同内政府應給公司之數此項擔保應由第三方面於前詳物料未到上海之日以前繕寫擔保狀交付政府保存第十條政府允趕緊辦理各種運輸事宜購買各種必需之建築材料並選擇最可靠而有經騐之工程司以便所購之三臺機器可及時裝設免除不正當之遲延第十一條本合同用華文英文二份簽字施行如解釋上有疑問時以英文爲凖本合同執行後應由外交部正式通知駐京英使本合同在政府方面由交通部簽字蓋交通部印章公司方面由有權代理者簽字以昭信守查此欵係曹前總長任内向馬可尼無綫電報公司訂借計英金二十萬鎊截至本年七月底止曾經陸續提用英金十四萬九千九百十九鎊十八先令五辦士兹將歷次所提之欵開列於後凡用途明晰者均一一加註事由其用途不甚明晰者現正逐欵嚴加審核一俟審查完竣再行公布（一）第一次提欵英金二萬五千鎊（用途不明）（二）第二次提欵英金五千鎊（用途不明）（三）第三次提欵英金三萬鎊（用途不明）（四）第四次提欵英金一千鎊（用途不明）（五）第五次提欵英金三千鎊（用途不明）（六）第六次提欵英金三千六百鎊（用途不明）（七）第七次提欵英金八千鎊存放麥加利銀行其詳細用途如下十年十月八日支二千鎊換洋轉存銀元賬（詳細用途見附單）十年十月八日支付馬可尼公司第四期利息之一部分二千二百九十二鎊十年十一月十二日支三百九十五鎊二先令二辦士換洋轉存銀元賬（詳細用途見附單）十年十一月十二日支付馬可尼公司十年十一月九日到期利息三千三百十二鎊十先令十辦士（八）第八次提欵英金五千鎊當於十一年三月二十一日換洋轉存麥加利銀行本部銀元賬（詳細用途見附單）（九）英國購辦機件公司墊付英金二千九百二十一鎊九先令四辦士（十）公司墊付道克雷工程司薪水一百二十七鎊三先令（十一）購買機件原價由公司墊付英金六萬六千鎊（十二）公司墊付喀斯丕來華川旅費英金二百七十一鎊六先令一辦士以上總計提用英金十四萬九千九百十九鎊十八先令五辦士附開第七第八兩次提欵内有七千三百九十五鎊二先令二辦士兌換現洋五萬七千四百三十元零九角二分其詳細用途如下十年十月二十日支道克雷赴迪化川旅費三千元十年十月二十六日支同利成工廠建桿工程費一萬三千五百元十年十月二十八日支道克雷買汽油運費一千五百元十年十一月十二日支道克雷在歸化廳續請欵項二千元十年十二月二十一日支亞細亞煤油公司汽油費一千九百三十五元零五分十年十二月三十一日支華安轉運公司第四期運費二萬九千六百二十五元十一年二月十六日支同利成工廠建桿工費三千元十一年二月十六日支馬可尼公司墊付電報費十三元三角二分十一年二月十六日支道克雷迪化電台房屋建築欵一萬元十一年二月十六日支同利成第一期工欵餘欠七千元十一年二月十六日支道克雷迪化電台房屋工程費八千元十一年二月十六日支同利成第二期建桿工欵一萬一千七百五十元十一年二月十六日支喀斯丕工程司赴迪化試騐電氣川旅費四千元以上共支九萬五千三百二十三元三角七分收支兩抵不敷三萬七千八百九十二元四角五分係由北京電欵出納處墊付並未動支金鎊墊欵（三）擴充電話借欵合同（民國七年十月二十五日曹前總長汝霖訂）交通部（下簡稱甲）爲續借民國五年短期電話借欵並擴充改革電話事業需用資金今與中日實業股份有限公司（下簡稱乙）訂定借欵合同如左第一條借欵金額計日金一千萬圓按九七七折交欵甲由此數除續借舊債外下餘之數於合同簽訂後七日内由乙在東京撥交甲所指定之興業台灣朝鮮第一住友古河等六銀行之一銀行收存但甲日後撥滙前項存欵時須交由台灣銀行朝鮮銀行或住友銀行辦理但如滙費較他銀行昻貴甲可自由滙兌自本合同簽訂之日起七年以内甲擴充及新設各處電話時其所需材料依左列方法由乙供給之一乙交付材料得轉委託古河住友兩製造家代辦一切仍由乙負其責任二甲爲估定材料之時價起見每於購料時得提出十分之五招商投標但同一品質乙與他商同價時甲與乙以優先權下餘十分之五卽以投標估定之價爲凖交乙承辦倘他公司標單所開之料價純係競爭價格毫不根據成本之原料人工經費等計算者不在此限三乙依投標承辦之材料其料價甲須付給現欵不得遲滯其未按投標承辦之料價得將料價作爲借欵於每年年底將上年間所欠之數償清第二條本借欵按年息八釐行息現金一千萬圓之利息由交欵之日起算其料價借欵之利息由每次交貨檢查終了之日起算本借欵一千萬圓之利息每半年交付一次俱在東京辦理概係先付其第一批即自本借欵交付之日至來年三月末日之半年份利息按日算清於交欵之日支付以後各批每於三月及九月末日預支其最後批之利息按日算至合同期滿之日於還欵之前六個月支付第三條現金借欵由交欵之日起以滿三年爲償還期到期雙方如無異議得按原定條件重訂合同繼續轉期但屆時市面之利率如較原約低廉得將利息酌减第四條本借欵之擔保品如次（一）甲所管理之各電話局及各長途電話現有及將來擴充後之全部財産并其收入及營業權（二）現在已設立之無綫電台吳淞武昌福州廣州張家口北京六處并其收入（三）價值日金五百萬圓之國庫證券但料價借欵未經付訖之前現金借欵如已還清時雙方協議得將前項擔保品酌减之第五條甲因實行本事業之預定計畫由甲於現在雇聘之日本技師及顧問中指定二人分别助理技術會計等事並擔任調查擴充方法以備採用第六條甲爲獎勵國貨計與乙約定日後合辦電綫電纜等電料製造工廠甲對於該廠之原料及製品應予相當之保護獎勵該廠於甲需用製品時務以按照時價低廉之貨價供給製品於甲惟甲須儘先向該廠購買至設立工廠之詳細辦法另行商訂之第七條本借欵日後到期甲欲轉期還欵或因擴充事業需用資金時須儘先與乙磋商並約定於本借欵期間内關於電話事業甲不再向他商商訂與本合同同樣或類似之合同第八條本合同共繕中日文各三份交通部中日實業公司材料供給受托者各執中日文一份以昭信守（未完） 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[贛人力爭查辦蔡成勳]  
　　贛議員將以不出席對付 
　　查辦蔡成勳案前日閣員被迫提出閣議政府已自認孟浪當局主張電詢保定再爲决定故前日將閣議原案撤回昨聞保定來電以爲蔡在江西已漸次將失地恢復不求有功何反獲譴政府接得此電已將該案根本打消又聞前日江西代表逼楊天驥簽字於閣議議决案上之時楊曾以電話詢王寵惠謂代表請總理簽字請示可否允許王答請代簽楊聞此語即如命辦理不料字下簽畢而公府方面之電話來謂速將查辦蔡成勳案撤銷蓋即孫丹林在府之爭論致之也楊聞之乃公布於江西請願諸人衆大譁謂吾人方進一步要求請勿以直派爲查辦大員今乃並議决之案亦撤銷之耶衆人乃將簽字之閣議議决案携之而去謂將鑄成銅版公布於世現贛籍國會議員對查蔡案有不達目的不止之勢昨江西省議會議員又到四十餘人亦將加入請願之列宣言政府如不懲蔡江西即當起而自治國會議員一律退席云云此言若果實行則剛夠法數之國會必因之拆台此實未可小視聞贛議員已向國會提出交換條件請通過查辦蔡成勳案否則不客氣不能爲國會綳塲面矣府派原有改查辦明令爲指令之意但現經實力派反對亦未能發此事未知如何了結也 
[長沙通信（華）]  
　　湘省候補省長之人物 
　　湖南組織新政府正式民選省長先由省議會舉出七人爲候補當選人七人分路支配中路三西南各二已定於本月二十日選出再交各縣議會於九月十日以前覆選一人爲正式當選今鉅初選不遠其有正式當選之望者僅中路之譚延闓南路之趙恒惕餘子碌碌不過陪伴而已然競爭候補者頗不乏人蓋欲借以增高個人之聲價留作後日活動地步也特就見聞所及列舉於後 
　　中路候補最有希望之人物爲譚延闓曾繼梧宋鶴庚范源濂程潛諸人譚之目的在正式省長惟必經過候補階級省議會選舉候補人以資望論不能離開譚氏故譚僅派代表羅良幹回湘接洽召宴全體省議員一次借以聯歡其着眼處則在各縣縣議會曾繼梧爲湘省軍界資格最高之人並無實力此人决無活動之野心不過省議會頗欲就其資望而請之爲陪伴宋鶴庚爲第一師長以地位論當然有幾分希望范源濂則爲京官未嘗從事運動程潛係湘軍人之附孫派與譚趙皆格格不入平日尤不以湘憲爲然惟省議長林支字以爲省憲必須容納反對人才始足以昭示大公頗有舉程爲候補省長之意省議會之林派多附和其說故程亦有幾分希望但絶對不能當選爲正式省長耳 
　　南路有希望者爲趙恒惕李漢丞程子楷曾熙馮天柱諸人趙爲湘省大實力派正式省長呼聲最高李漢丞爲高等審判廳長頗有意於未來之省務院長故必得候補省長以抬高其身分程子楷與程潛相得甚歡自潛不能立足於湘省子楷亦棄湘走滬今聞有人代彼運動候補省長聲勢尙微曾熙則有師範學生派爲之捧場且因其有名流資格故亦爲擬議候補人之一馮天柱爲林支宇之政務廳長由川返湘後欲在未來之省務院中占得司長一席故亦運動候補省長此數人中以趙李爲最有望 
　　湘西獨一無二之人物爲熊希齡無論如何熊必被舉爲候補省長但熊太無實力不能競爭正式省長除熊以外運動候補者有歐衡峰林德軒田應詔胡瑛諸人歐爲熊之内賬房湘人知其名者甚鮮湘西旅省公民集會一次已經决定推舉熊歐人謂湘西雖無人才何必瞎拉亂扯故歐之空氣不佳林德軒係一閒散軍人與澧州旅長唐榮陽爲兒女姻親其人欲爲未來之軍務司長已宴請湘西籍之省議員一次希望列入候補中田應昭爲空洞之湘西鎭守使（因不能回防長期駐省）胡瑛則洪憲六君子之一今任礦務局協理 
　　數日以來洪家井一帶之番菜館鋼絲車與三人凉轎横塞街中則無非歡宴省議員也據議會中之友人云自十四日閉會起至今日（十六）止每日平均計算至少有宴會五六次應接不暇頗以爲苦若不赴宴則電話催促之聲令人煩悶溽暑未收正賴閉會休養不料腹運太佳竟將造成腦滿腸肥之資料良可哂也云 
[陳嘉祐竄擾湘邊]  
　　前湘軍第六混成旅長陳嘉祐自率部離湘即開赴樂昌加入北伐軍與粤軍作戰陳炯明旣與蔡成勳聯成一氣兩面夾攻許崇智所部之北伐軍以腹背受敵且子彈無多以致失利退走閩邊陳嘉祐之入粤也原係許崇智迭次電招許旣敗北陳旅卽無所傳麗於是由樂昌經過羅渡而抵坪石由坪石進攻湘省宜章縣屬之白石渡一帶宜章原駐有汪磊所部之第十團成光曜所部之第十四團得此警耗卽拔隊前進以逸敵勞陳軍復行敗退汪成隨後追擊陳軍復退至坪石駐紥擬入廣西乃復經宜章縣屬之栗源笆籬黄沙等處開向臨武藍山等屬欲沿湘邊入桂昨總司令部得宜章知事朱樹欣電告謂陳部由栗源等處出星子迤邐三晝夜不絶夫九江變兵縱火之慘象 
役米糧搜索無算地方危險萬狀已會同防軍團練從嚴防剿云云又據軍界傳聞陳部入桂以格於形勢不克如願其已開動之軍隊已復行退至臨武等屬邊境據險駐紥趙總司令已嚴電該地防軍認眞堵截如或竄入湘境卽惟各該統兵長官是問準此以觀陳部已陷於進退失據之境逆料該部結果恐不歸於解散卽將變爲流寇云云 
[贛南戰事追紀（續）]  
　　無何敵襲龍口進窺贛城九旅遂退保贛城之左五里亭背水作陣敵又以輕兵截大烏江斷我後路命四十八團擊之江路始通先是二旅由崇義退後牢守塘江敵人潛出塘江後四十七團分二營助戰得退至城外河右岸四十五六團亦退回城南十餘里駐焉當是時敵人攻贛城益急日必數合又以飛機廻翔城空際擲炸彈鎭署均不炸一彈落署前賣清湯者釜中釜爲之破沸湯濺食湯者面面爲之腫至是市停貿易巷無居人一夕九旅被敵圍敵將渡江攻城四十七團出城猛撲敵九旅始潰圍出電省求援無兵可調蔡師常師援贛到南昌止不發獲敵探供稱誓以三日内下贛城六月十日十鐘後總司令忽乘肩輿登城西北隅之八景臺揚言殉城蕭司令得訊策馬赴臺畔登據掖之回溯岳使之任爲總司令也終日在醉鄕一籌莫展軍曹請間肆口謾駡飲食坐臥均在籐椅上除登厠遺矢外從未涉户庭一步或者曰此效法武侯之謹愼也此次出署爲開戰以後第一次也於是開緊急軍事會議商退守咸以全軍死守爲無謂退議定十一日下午五時下退守萬安令令九旅同雷電隊向興國方面退下四十五六團及二旅退向遂川一帶四十七八團沿江而下作掩護隊均集中萬安自令下後河下船擁擠不堪爭船落江者無算餉箱甫上船有衆剖分五七箱十時餘總司令等出城登汽船鼓輪北上羣船蔽江下其不得上船者至以槍擊船城内外號呼之聲動天地贛縣遂失時六月十二日也次晨抵萬安泊舟城外以縣署爲總司令部萬安城小於舟商民皆閉户退兵到爭啓舖門尋食物總司令命高團長殺數人以示警羣始懼焉夜半江上槍聲忽四起咸不測其所由來羣船拔錨揚帆下汽船未生火不能行一鐘後槍聲止羣船次第回或者曰即白晝殺兵之反響也總司令猶以是夜擊死敵無數入告十四日各路退兵到者甚少翌日退神岡山以稅局爲總司令部令各部收容殘兵九旅二旅各得千餘人十二師稍整齊亦不過四千餘人每兵犒洋二元士兵持洋在手咸蹙額相告曰爲此區區者賣命殊不值也十六日接陳氏電令總司令率二九兩旅退撫州周司令接十二師師長退向修水蕭司令爲贛東鎭使張之傑呈請革職部署方定始知陳督軍楊省長狼狽去南昌遂退吉安留不數時退省城嗣後南軍與蔡師相持於吉萬之間而戰事暫停江西遂中分矣總計自前方開戰以至贛縣失守此二十餘日中無日不戰戰無不以白刃相接據士兵言殺江壩之戰我以兩排守山巔敵人魚貫上死亡枕藉不少却最後一敵兵逼近排長奪手槍視之舊部卒也得槍向排長曰以昔日情不忍殺可速逃九渡水一役敵兵蜂擁而前我以機關槍射之連長被槍死排長繼之腿部中傷忍不言射如故敵人半係赤手爭前奪槍比近槍只餘二人視之北籍也其一曰老鄕令余等以手按機槍而死亦所心甘卒如其言飲彈而亡其餘殺身捐軀者不可枚舉何其勇也每當戰鬭方酣彼此爭相搏甚至受傷兵士亦以殺死爲快何其慘也嗟嗟自南北之局開而仇殺之心愈熾當局者不思所以勝殘去殺又從而鼓盪之其不至滅國不至也安得不嗜殺人者統一全國乎 
[蕪湖快信]  
　　舊安武軍五個混成旅省庫短發軍餉已達二百六十餘萬日前馬聯甲晉省與許世英及財政廳就商已有辦法由省金庫暫發行金庫證劵六十五萬元歸中國銀行擔保以某某等縣丁漕爲基金定於九月一日發行四個月兌現此項金庫券在市面通用准完丁漕厘稅概作現金未兌現以前月息一分五釐此六十五萬元聞以五十萬元撥給舊安武車餉以十萬元補助新安武軍餉以五萬元作行政費 
　　安徽財政已將破産徵收機關大半落於武人之手全省釐金差共三十七處聞新舊安武兩軍旅團營長參謀統領共佔去三十一處爲各省所未有　 
　　馬聯甲由寗於十八日上午十時回營對於徽州潰軍善後事宜已電團長張世賢會同各該縣知事連辦清鄕搜捕潰兵並電史俊玉省垣未起程軍隊停止出發 
　　蕪關監督何炳麟自得免職消息後即往天津南京安慶等處接洽風鏖僕僕業於今日（十八）回蕪聞許世英馬聯甲均允帮忙電京要求飭知陶洙暫緩來蕪並已訓令何炳麟暫緩交卸其令文云蕪湖爲通商口岸中外雜處該監督自到任以來辦理關稅外交均能措置裕如而軍界與紳界尤復融洽感戴馬帮辦電以該埠各界羣起挽留等情查該監督現雖奉令免職旣有以上各情仰卽照常任事暫緩交代以重職守除據前情電陳中央外合亟令仰該監督遵照 
　　昨有友人自蚌來蕪據云皖北渦陽縣屬之儀門集地方商務繁盛乃豫皖之要道夏曆本月十八夜一句鐘突有土匪百餘名荷槍實彈越寨而入先將商團包圍然後刦掠商店銀錢貨物損失頗鉅迨渦陽縣知事聞訊卽電蚌埠張督軍派兵往剿匪始散去聞該匪在皖北一帶擄人勒贖名曰綁票又名綑財神居民被擄勒贖者先後約有百餘人之多 
[陳炯明到省後之粤局]  
　　省長問題尙未解决 
　　政局解决後軍官方面力請陳炯明還駕除前所派遣金陳兩代表外復由某司令等於十三號遄往惠州力請陳初猶表示不允後經衆力請始經允許於昨日出駐石龍擬在該處召集在省各軍官商議一切各軍官聞之即於昨晨預備花車一輛駛往石龍迎接葉舉熊略曁各師長各司令聯翩前往抵石龍後即在石龍車站晤陳並略用茶點各軍官一致起言現在粤局大定請總司令即日乘車進省主持政局陳謂省長一職我始終請少川出山我今日之來特以離省已久故不能不徇大家之請來與大衆把晤並巡察一切旋有某師長謂我輩爲大局起見主張總司令仍復舊職如總司令尙不見納我輩亦當撒手不幹於是一致附和要求陳即日駕返羊城陳以各軍官如此堅决遂卽俯允各軍官大喜即通知省内各機關於是鍾秀南吳飛等等要人紛到車站迎接並派憲兵粤軍警察游擊隊多名詣站保護陳以三時三十分抵東山下車隨即簇擁同上白雲山暫駐省長問題中山離粤後陳即由惠電省某要人轉飭蘇理平即日赴唐家灣請少川踐言出山蘇接電後將成行矣後因白雲山諸將會議一部分軍官仍主張推陳蘇得消息恐生變化即拍電往惠州請陳再示進止陳覆電謂不問如何只有從速迎請唐公勿得疑慮並另電鍾議長親往唐家灣一行於是蘇鍾兩君一同出發及陳章甫金浩廷兩代表抵惠陳一聞來意即謂我辭省長在前已輸肝見膽披露無遺君等何以至今尙不相喻復來囉唣須知此後長治久安之計在人才大結合五字豈捨我之外便無治粤之人少川爲我至交可稱畏友治粤之責在我之意已决委之少川請歸告大衆勿復别生枝節兩代表以不得要領乃於昨日乘車返省惟陳此種表示是否出於眞意殊不能料須俟最後事實上證明之也 
　　另一消息陳炯明於昨十五日召集各軍官至石龍會議忽由各軍官促請返省陳氏即於十五日抵省因事前並未預定故省中人士之籌辦歡迎者亦多未及知蓋陳氏此次返省確係臨時徇各軍官之請其始但欲在石龍會議而已聞日前白雲山會議因某師長一言遂派陳章甫金章代表往惠催請明知陳必不遽允來省故有石龍會議之事在陳氏以爲藉此一見各軍官即可决定各問題故會議時陳仍發表其前日之主張（不肯任省長）而各軍官忽聯同以去就爭陳無法應付乃不得不來此蓋會議前各軍官預議演此幕也陳當時即乘專車至洗村下站轉乘肩輿同軍官至白雲山憩息查陳氏此次之來與省長問題自然煞有關係觀於石龍會議時各軍官之言論已可概見陳雖極力推重唐紹儀然亦無法以却軍官要請各軍官且有省長一職必須與粤軍有密切關係且威望能鎭壓一切者方能勝任之宣言可知終局必須陳氏仍復省長職也惟唐氏因陳之推重及各方面之敦促已有允任省長之表示前派歐陽榮之來省與各方面接洽省中人士羣以爲唐氏之省長必成事實矣而今勢又一變則唐亦必見機而退日間將由各軍發一鄭重之文電以推陳上塲焉至省議會方面以陳已有允任省長之意擬即召集開會仍舊送印請陳早日佈告視事又聞陳對於省署舊制認爲不良擬將政務廳裁去而於省長之下設置民政廳軍政廳分任軍民兩政至總司令一職亦將有裁撤消息軍民兩政廳長以金章葉舉爲最有希望一說謂陳所以瞬即來省之原因純由省中各界及各方面之敦促聞北江戰事未了以前催陳返省之電幾達數百封迄戰事解决各方面又紛派代表催陳來省均於日前聯翩抵百花洲爲一致之請求聞某會代表發言最爲動聽略謂此次政變純由粤軍發難旣能發之必能收之方足以饜人民之望而公爲粤軍首領收拾之責非公而誰此時尙遲疑不决恐養成不死不活之象更無以對我粤民當斷不斷反受其亂云云陳爲斯言所動又適各軍官環請遂决計返省云 
[陳炯明對西訪員之談話]  
　　自述反對北伐之原因 
　　士蔑西報載稱某西報訪員於前星期四日乘舟赴百花洲謁陳炯明陳接見甚恭暢談時局陳言予現不應北京之召轉往北方國會如復制憲方能使予成行予渴望中國獲有美國所得之憲法以較大之自治權賦與各省以管理民政至全國軍事司法及外交則隸屬於中央鞏固政府之下而聽其指揮若以武力造成更佳之憲法是謬誤之舉動孫中山前以武力傾覆滿清其法誠善惟今又欲以武力謀民國之發展此乃不行之事予力主統一惟統一必先制憲以武力發展民國之計劃予極端反對蓋欲謀民國發展必須由商務實業敎育諸事努力進行方能收效粤省與中國全部發展應取和平手段此予反對孫氏北伐計劃之原因也訪員復述及近日羊城之政爭及負責人之問題陳答予本人原不負責但粤軍已演此戰劇其軍官是予屬員且表同情於予則予亦不能不負責也 
[桂省又發生戰事]  
　　梧州消息桂省第一師長劉震寰已就各軍總指揮之職除檄調各處桂軍集中南寗聽候調遣外并將本部各軍分三路出發左路先鋒司令派定馬曉軍由靈山出攻南鄕右路先鋒司令派定韋冠英由梧政潯州中路由劉自率熊張黎三團由鬱林進攻陸川連日平南南鄕均有戰事尤以柳州方面戰事爲尤烈該處桂軍爲韓彩鳳所部韓在桂將中素以驍勇著名近由南寗率所部五千人圍攻盧燾兩軍在遷江刻正劇戰盧燾有滇軍協助尙能支持將來戰事延長盧燾恐非桂軍之敵也又一消息廣西陸軍第一師長劉震寰前率所部返梧駐節於舊蒼梧道處邇因桂省土匪散軍四出騷擾貽害地方連日召集駐梧各軍司令商議進勦辦法適黔桂軍司令盧燾近由柳州致函劉氏略謂林俊廷自竄擾南寗後地方備受其害擬率全軍從來賓遷江等縣進勦特約貴部由博白進兵會攻俾資協助云云現聞已得劉氏覆函贊同决計調集所部向鬱林博白方面進攻南寗云 
[杭州快信] 　 
　　浙省各界要人發起組織省社迭開會議旅外同鄕已紛紛來函贊同現訂二十一日續在西湖滌塵湖舍開籌備會商定日期開成立大會 
　　紹屬安昌統捐局長屈樹培電魚元兩日風雨爲災沙地棉花連遭打擊收成勢必無望刻正從事調查俟得損失確情當晋省面陳一切 
　　浙江籌贖膠濟鐡路會今日上午在商會開會到幹事僅十人討論徐青甫所擬之路股以公債預抵辦法决與儲金辦法相輔而行並議公函魯案督辦署請准於五年内不得提用 
　　四年公債第五次抽籖還本定九月一日舉行杭總商會已推旅京浙商蘇公選爲代表届時前往參觀 
　　上年西湖龍井戚維藩家工人陳生棠暗殺主婦戚阿寳案及紹興命盜犯徐和尙等共三名奉法部令飭處絞准二十一日上午在第一監獄執行 
　　海鹽崇德等屬各肩鹽販向有津貼灶商名目因之私抬價值紊亂鹽政杜運使現已嚴飭取消一面飭場估計成本規定劃一價目列表呈核 
　　浙海關監督袁思永昨因要公晋省庽清泰二旅館 
[南京快信]  
　　贛榆縣警備隊四十名譁變旋經軍隊擊敗即持械逃往各鄕四處搶刼韓省長以縣知事王佐良事前失察擬即將主撤換 
　　董康昨由京抵寗住下關南洋賓館下午五時入城會晤齊韓兩長旋乘夜快車回常州 
　　部派莊藴寛查辦上海紙烟捐局督辦昨過寗赴滬 
　　豐餘墾植公司發起人張退庵等呈兩長稱擬在東台縣草堰塲地方集資興墾組織公司請先行立案並分别飭行保護 
　　韓省長昨委盧繡虎充省署沙田股辦事員又委軍署諮議劉光充省署顧問惟聞劉已於日前奉張作霖電召赴奉 
地方通信 
[松江]  
　　冥鈔呈請取締松江西門外某花作舖近有幽冥鈔票發售票之正面印有中國銀行兌換券字樣兩端則印上海兩字其票額分十元五元兩種在洋元數目之上雖有冥銀兩字然字跡極小背面亦有亞拉伯字碼且尙印有火車鐡路風景圖若不詳細辨認足使以僞亂眞現由金融業與米業領袖購得票樣兩種請由縣商會分函上海中國銀行及銀行公會錢業公會米業公會等建議於總商會轉請交涉署行知會審公廨嚴行查禁一面再由該會呈請省廳通令六十縣禁止發售蓋恐鄕人一經受愚勢必連眞鈔票亦不敢收用於金融前途大受影響也 
　　道委密查知事滬海道尹因奉省令密查松江縣知事温紹樑被沈剛呈控溺職殃民案及衛氏謀夫延不訊結案並警捐風潮之被控等案計有六起當由道署密 
 
 

Page 11

 
 
派林德清來松調查兹林君已於十八號抵松先赴縣署查詢一切然後約其同學某甲在西門外小作勾留始行返滬 
[崑山]  
　　崑山臨時防疫所成立崑山居蘇滬之間交通便利每届夏秋之際時疫易於流行該邑紳士有鑒於斯爲防微杜漸起見商借城内北塘街李氏梅園設立臨時防疫所專治霍亂痢疾業經籌備就緒定於夏曆七月初一日開診聞該所已推定陳劍剛衛序初爲正副主任聘定陳天樞爲醫務主任湯壽先瞿康伯金錚士爲醫師並函請俞鳳賓博士爲該所顧問俞君已於日到崑視察一切頗爲詳細 
[蘇州]  
　　地審廳與縣署劃清手續吳縣地方審判廳近因吳縣公署移交未經執行之案件辦理殊多隔閡故爲省費手續起見由沈黄兩廳長與郭知事商妥津貼辦理積案費用洋四百元凡關於執行案件仍請縣署辦理以清手續 
　　新馬路添設崗位閶門外横馬路南星橋業已工竣不日即可通車惟該處地點荒僻應添設崗位三處以資保護業由市公所工巡捐局函請警察廳從速添設矣 
　　蘇錫班夜航船被盜刦停泊閶門外山塘街蘇州往來無錫縣屬玉祁鎭唐阿大之晚班航船前日（十四日）傍晚時由玉祁鎭開駛來蘇夜九時許駛經蘇錫交界處之裏沿岸橋附近迎面忽來江北船一艘至接近處該江北船艙中忽躍出口操北音明火執刀之盗匪八人紛紛躍登唐之航船入艙搜索旋即携贓返船駛去唐事後檢點遺物計被刦去某紗莊托寄價值三百金左右之白布六件現洋二十餘元某女客之行李數事男女衣服十餘件女客某氏因盜刦時掯物不與致頭部被盜擊破惟尙不致有生命之虞該船主昨已開明失單分報兩縣請求令行所屬協緝矣 
　　江北難民大批過蘇江北難民華成虎等男女老幼二百七十餘人昨晨由常熟縣屬横涇鄕經該縣朱元澍知事派警代雇民船數艘押送登船監視出境開駛來蘇抵後停泊於閶門外方畿上各難民正擬登岸事爲郭知事所悉即派署警多人出城會同閶區警察阻止登岸設法資遣於是該難民等即夜仍分乘四船向吳江縣方面駛去 
　　颶風中之所聞前夜（十九日）十時許暴雨傾盆又起颶風勢甚猛烈城内外新舊兩電廠所裝電燈線多被吹折一致熄滅至天明迄未開火蘇市房屋被風吹坍城外河道船隻被風吹翻者不知凡幾盛家浜某姓有百餘年之老樹一棵竟被風拔起百花洲江北人所住之蘆屋大多數被風吹坍霎時號泣呼救聲慘不忍聞各市鄕房屋樹木被風吹折坍翻者較城尤多農田稻禾不免被風所傷並聞黄天塘及黄埭塘等處有數船失事 
　　白蜆橋命案已破機匠顧典常日前在白蜆橋小酒舖内戳斃李雲卿及戳傷生女後逃遁一節業誌前報兹悉該兇犯已於前夜由南區警察第二分駐所巡官周子賓派警在胡書記橋某姓家將顧捕獲帶所訊實即備文解送地檢廳訊核 
[常州]  
　　姚知事之奔走忙武進縣知事姚紹枝迭被人民控告省道均已派員澈查最近又因押斃無辜商民監犯越獄數十人外間已有撤任之消息姚知事適於此時期内赴寗蘇奔走忙碌十七日由寗回常後十九日又赴蘇晉謁當道所有署内司法行政公務由承審員孫瑞元第一科科長宋敬輿代拆代行 
　　創辦絲廠之進行武邑小北門外距車站里許有空基二十餘畝前由蔣産生購下以備創辦絲廠之用每畝之價約四百元左右惟以股本難招以致進行中止刻聞此事忽又重提一面由發起人蔣君從事集股一面赴滬聘請工程師來常察看地址以價建築廠所之標準 
　　電話局暫停裝機武進電話局前因總機將滿各界報裝者紛至沓來曾規定凡欲報裝電話者須先往掛號然後依次裝設昨聞該局以總機已滿新機難已訂購何時運到尙難預計自卽日起暫行停止報裝一俟新機運到再行通知 
[鎭江]  
　　籌振汕頭風災旅鎭粤潮各商以潮汕此次風災極重急須籌振昨墊捐洋二千元滙解汕頭以資振濟十八晚復開特别會到會者甚衆即席勸募聞各商均甚踴躍俟集有成數即行續解 
　　委查各鄕風災丹徒縣張知事以鎭地兩遭颶風各鄕受災情形如何亟應派委分途查勘昨已令行各鄕警察分所分别查報一面派員三人前往東南兩鄕會同各自治委員各鄕董分别查勘 
[揚州]  
　　省委審理吞榖振務處前據江都公民陳日新指控三江營紳董張紹鑫吞榖歛費一案曾令縣署秉公查辦刻又據陳訴縣署擱置不理特委專員李廷琳蒞揚審理先期於十八日飭知縣署遵照矣 
[南通]  
　　承豫錢莊上市通地自去秋災祲之後金融界稍覺緊迫各錢莊咸抱穏健主義實行减政故組織新莊者竟未一聞刻下花衣營業漸起市面大可樂觀有舊開豫豐莊之程姓設立承豫錢莊於十九日上市資本額定五萬元此爲年來創辦新莊之第一聲云 
　　科學社員紛紛來通中國科學社第七次年會業定二十日就通舉行各社員已於十九日聯袂專輪來通由各法團機關派員至港歡迓現社員均下榻俱樂部聞各法團訂二十日午刻歡迎宴會南高旅通各學員亦擬開會歡迎 
　　四鄕捕蝗之近聞通地前因天時亢旱各區發生跳蝻甚多刻下將次肅清惟繼續發現者不一而足劉海沙一帶滋生尤速現正竭力撲捕聞蘆涇港警署呈報該處墳蕩間亦有此項害蟲發生縣署已派員前往督捕 
[南京]  
　　科學社生物研究所開幕記十八日爲中國科學社生物研究所開幕紀念之日上午九時社員及來賓均已陸續到齊來賓有韓省長·齊督軍代表劉君·財政廳長嚴家熾·昆蟲局長吳偉博士等十餘人社員有梁任公實業廳長張軼歐等四十餘人於九時半開會由譚仲逵主席首先報告云設立研究所爲本所重要事業之一所以有生物研究所者原因有二其一中國地大物博研究新材料極多可以供於世界吾國科學程度與歐美先進各國相較已覺瞠乎其後故應即起研究俾有所得以爲涓滴之助其二本社社員於生物研究各採集動植物標本等已有成績甚便繼續進行且有社會表示極熱心贊助故遂决意由本社積極籌備至今日始告成功云云次由本所研究員秉志博士演說（秉博士美國韋斯特生物研究所研究有年供獻極多現任東南大學生物學系主任）次行獻與禮由主席朗讀獻與詞讀畢向張季直代表張孝若行一鞠躬禮張君答禮並登台致詞次來賓演說首由齊督軍代表劉君發言謂今日值貴社生物研究所開幕典禮督軍因居禮不能親觀深以爲歉故派鄙人代表祝貴所成功並望諸君努力有得以副督軍熱心學術及贊助社會事業之盛意次韓省長起演說云科學在今日之重要已無疑義中國科學社先從生物研究所成立實以中國地大物博歷史亦殊絕於人可得極新頴之材料及極有興味之問題其次因研究而知動植物之利害人類生活均得以改進貴社研究所成功實有益於學術及社會前途也又次由梁任公及江蘇昆蟲局長吳偉博士相繼演說主席復宣佈蔡孑民汪精衛等賀函及賀電畢宣佈散會由社員等引導來賓參觀生物研究所陳列品及圖書館時已十二時矣 
[徐州]  
　　秋禾豐收徐地自去秋慘遭大水秋禾被淹後人民元氣大傷幸今春麥收頗豐稍能彌補現届秋禾漸見收穫可望豐稔一般農民已喜形於色 
[安慶]  
　　釐局長不願交卸灣沚釐金局長吳慶榮恃有某軍閥爲後援任意苛索商民獲資甚厚財政馬廳長對於吳之種種違法已有所聞特將該局長調辦五河釐局昨日財廳忽又掛牌吳慶榮未到差前委儲辛前往代理隠隠之中即不許吳到五河接事頃據政界人云吳以五河較遜灣沚不願交卸惟吳與該處商民結怨太深羣擬作驅吳運動并請省長懲吳抗命以重官方云 
　　林業協會開成立會近有錢開智吳仲英等發啓組織林業協會業經呈報警廳批准立案昨日開成立大會到者頗多當推丁竹賢爲臨時主席報告開會宗旨及發起立案經過報告畢推舉職員計推定吳仲英爲總幹事周翔千爲副幹事吳朗西爲文牘何積堂爲庶務丁竹賢吳報春爲交際崔皆六劉維傑蔡伯野吳治東徐柏春高文鎭金世仁爲評議潘秀儒爲總編輯錢國斌劉鴻熙周耐如金世仁爲編輯推選舉即攝影散會 
[嘉興]  
　　亢旱中已得甘霖天不下雨已近兩月河水乾涸飲料污濁田稻枯黄農民戽救已筋敝力盡渴望天降甘霖以資救濟現於十九日午前始得雨午後尤大至晚河水可漲尺許闔邑人民莫不喜形於色 
　　中校學潮解决法浙江省立第二中校三年級生因要求撤換算學敎員孫彰伯黄代理校長不允所請致發生罷學風潮旋即提前放假始得平靜現黄代校長已决定將爲首學生十餘人令其退學一面勸令孫敎員辭職以資解决並定於開學時補行學年考試 
[湖州]  
　　輪船罷駛中之調停聲湖州輪船罷駛自十四日到有日本人二名至縣交涉後（前傳交涉使同來不確）而輪局方面於提出條件外尤堅持輪船恢復進城以便停泊縣公署以事關重大立即召集地方紳商學三界特開緊急會議徵詢公意乃當時因到會人數衆多議論龐雜毫無結果而輪局一方又不允稍予退讓故於此四日中完全停頓毫無疏解之望前昨兩日此間接上海湖州同鄕會及省長先後來電催將此案從速和平解决聞同鄕會董事楊信之君之主張大致謂輪船現在城外旣無碼頭可停不妨姑且暫予進城一俟城外擇定地點再行移泊目下要以恢復交通爲前提以免商貨長此停滯云云昨日乃由邑紳李伯勤出爲調解擬准依照楊君之主張爲入手辦法其餘條件准再磋商徐圖解决現輪局方面與地方人士大都首肯祇須水手 
駛矣縣署今日亦在開會詳情續報 
來函 
[紹興縣吳秉周等來函]  
　　申報館曁旅滬紹興七邑同鄕會公鑒竊紹屬東三區湯浦鄕地方突於本年陰曆六月十四日晚間狂風暴雨徹夜不休次日平地水深丈餘室廬傾圮牲畜漂流道路橋梁多遭冲毁桑茶竹木横被摧殘此次上則蛟水奔注下則潮汐倒灌渟涌數日直至十八九尙未退盡詎二十二十一兩日風雨交作水又暴漲早禾正在成熟之際經此連番打擊漂没過半僅存霉爛之稻稈半癟之芽榖於淤泥中撈取拉雜充數其山上玉蜀黍則亢旱在前風雨在後早者枯槁晚者摧折綜計山田兩産至此都成絕望可云酷矣秉周等目擊本年水災實較光緒二十五年爲更巨際此米珠薪桂之秋哀鴻徧野來日大難除將被災情形呈請長官設法蠲振外伏顧我同鄕諸君子垂念災黎俯賜援手廣義漿仁粟之施拯火熱水深之困雲霓在望謹爲災民九頓首而請命焉專肅代電統祈惠照紹興縣湯浦鄕紳商學界吳秉周徐元勛董懷祖吳淦吳炳炎徐少霞董士廉鍾利健朱荃陳元梗董合良沈庚生陶冠經陳元謀池懋胡毓同鞠躬 
雜評一 
[廣東省長問題（默）] 　 
　　言行不相符今日武人之通病也吳佩孚宣言不干政而今日時見干政之跡國人早已非議之陳炯明宣言决不再干省政誓不再爲省長今後若以部下擁戴爲名而仍上臺者則其不干政之僞非與吳同乎黎提唐紹儀組閣而吳佩孚反對之此又爲國人所非議者也今廣東各界推唐爲省長陳若陽爲贊成而陰謀取以自代其不能容唐之心非又與吳同乎故今後粤省長之究竟誰屬實足爲陳能否踐言之一證倘此最近最淺之言而不能實踐則更何必高談憲法與統一哉 
　　今之論陳吳異同者多矣吾謂此亦足爲陳吳比較之一點而證明亦即在村前耳 
 
 

Page 12

 
 
   
 
 

Page 13

 
 
本埠新聞 
[省敎育會常年大會紀]  
　　昨日江蘇省敎育會開十八次常年大會於上午九時開會副會長黄任之君主席先述本年度江蘇敎育受財政軍政各種影響致未能十分發展惟無論全國局面紛擾至如何地步總須保持現狀一面仍應向上發展次沈信卿君報告一年度會務經過情形（一）發起商敎聯席會議及國是會議（二）討論新學制問題（三）討論改革地方敎育行政制度問題（四）議决解决學潮根本辦法（五）議决振起江蘇敎育精神問題（六）前請敎育廳特設縣敎育行政人員講習會現决定展至寒假舉行（七）請章太炎先生主講國學其講義俟整理後再發刋（八）表揚南通葛厚之遺産興辦公益事宜以上均較有關係者特述之餘見書面報告（九）與他團體合辦及代辦之事如組織上海籌贖膠濟鐡路委員會（十）組織滅除蚊蠅會（十一）推舉代表加入科學名詞審查會第八次審查會（十二）續選同濟醫工專門學校江蘇免費生（十三）指導來滬就學學生投考學校（十四）代辦選送南洋兄弟烟草公司及簡照南君第三次選送留美學生事（十五）參與全國童子軍組織會議（十六）黄副會長出席中華敎育改進社組織之籌設全國敎育經費委員會（十七）邀請王寵惠博士等講演情形（十八）該會一年收支情形次提議事件（一）請省公署組織清理省敎育欵産委員會案改爲請省公署組織清理省有欵産委員會案表决通過省敎育機關經費用途審查及公布案議决交新職員會參酌省令妥議辦理（二）請實行全國敎育會聯合會議决改革地方敎育行政制度將各縣勸學所改組爲縣敎育局案議决交新職員會妥議辦理（三）建議省廳將視學制度改設分區分科指導員案議决建議省廳對於省視學除觀察敎育行政外並注重分科指導或特設專員或委託專員其各縣視學制應就地方情形酌量仿辦一併注重指導（四）提倡國語案議决照原案通過（五）提議每年大會開在省城以期廣徵意見案議决每年大會地點於上年度大會時公定之並决定期年在徐州開會至此已十二時午膳休息下午二時繼續開會改選職員先舉正會長袁希濤君以一百二十三票當選爲正會長繼舉副會長黄炎培君以一百二十七票當選爲副會長屠方（四十票）譚廉·蔣昻（均三十九票）林文鈞（三十八票）吳和士（三十五票）劉海粟（三十四票）沈恩孚（三十二票）張叔良（二十九票）章慰高·潘文安（均二十八票）朱亮（二十七票）吳研因（二十一票）汪家棟（十七票）陸裕枬（十六票）十六位當選爲幹事員旋由會長分配職務學校敎育部屠方·劉海粟·朱經農·吳研因四君社會敎育部林文鈞·朱亮·汪家棟·陸裕枬四君調查部蔣昻·吳和士·譚廉·章慰高四君庶務部書記沈恩孚·（駐會）張叔良二君會計潘文安·莊俞二君是晚七時在寗波同鄉會聚餐有吳芑孫君之幻術楊清磬君之絲竹高硯耘·殳九組二君之崑曲關良·姚琢之二君之西樂頗極一時之盛其大會後全體職員會定於二十一日（今日）下午五時開會云 
[外報紀孫中山行止]  
　　大陸報云兹悉孫中山進京問題目下尙未决定蓋關於此事尙有許多先决問題迥非一兩旬内所能决定亦有稱孫氏行止或將視入京諸議員之接待情形然後再定者昨日（十九日）民黨要人鄭重聲明留滬國會議員之赴京並非承認北京政府緣國會本身於認爲適宜之時原有自由集會之權往者以有武力之障碍故不能在京開會今障碍旣除國會復能在京開會矣孫氏左右亦稱孫氏即本此主張勸議員進京現料留滬議員旣經孫氏勸告當有大多數北上黎氏代表聲稱彼等並非以代表總統之資格來滬僅係代表黎氏個人即以代表民國内一公民之資格與另一公民商榷國務昨晚外間忽傳黎澍往南京即將自寗返京復命此說業經否認據稱黎氏在滬尙須勾留數日本埠所傳消息爲北京來電俱稱陳友仁郭泰祺將代表孫氏赴京但據昨晚消息稱兩氏或將即口入京惟尙未有最後之决定目下固不能確言其必往也昨日有二十七工團之代表集議舉出工界代表數人前往孫寓表示信任誠意並歡迎來滬定於本日上午九時先在靶子路一百三十三號總會内會齊前往莫利愛路孫寓云 
[留法學生放洋]  
　　法郵船亞摩巴士號業於十九日離滬直達馬賽留法學生附此船行者五人姓名列下 
姓名　　　畢業　　　　　習何科　　何校 
劉永純　　震旦大學醫科　微菌學　　巴黎巴斯德學會 
胡廷黻　　震旦大學醫科　微生物學　巴黎巴斯德學會 
謝壽昌　　未詳　　　　　法律　　　未詳 
周國璋　　震旦大學工科　電機　　　巴黎電機專門學校 
陳祖諧　　震旦大學工科　電機　　　巴黎電機專門學校 
　　以上學生除謝君係商務印書館資送者外餘四人均爲法國政府資助云 
[撥欵接濟留日學費問題]  
　　留日學生之鄭重聲明 
　　國聞通信社云留日學欵雖經閣議通過由崇文門稅月撥國幣二萬五千元滙東接濟然該代表等鑒於我國財政紊亂恐生動搖昨致書各機關鄭重聲明本埠各團體昨亦接到此項通函略謂留東學欵經敎育部湯次長於本年七月二日提出國務會議擬於敎育基金未確定以前每月在崇文門曁左右翼關稅項下提撥國幣二萬五千元即由崇文門稅署直接匯東以資救濟等因業經國務會議議决照辦並由外交部派駐日使館一等秘書張元節敎育部派會計科長戴强等偕同生等前赴崇文門稅署妥商一切矣兹事關係敎育維持問題留學生飄零異國勢將坐斃一線生機僅存於此務懇鼎力維持不致該欵流爲他用或移作借債抵押則海外千餘學子感戴靡涯矣特此鄭重聲明云云 
[天文台報告颶風變更方向]  
　　大陸報云吾滬近有天幸星期六預報之颶風復於將抵上海時變更方向向西南方面吹去按星期六上午發砲報警時徐家匯天文台報告風陣中心在上海二百哩外北緯二十八度東經一百二十四度洋面向舟山羣島緩緩前進至下午天文台續報颶風於上海南一百哩處登陸風徑或將在上海以西仍照前次向鎭江或九江方面吹去本（二十）日夜間翌（二十一）晨此間將有陣風舟山與揚子江口間天氣惡劣 
[省令塡報國際勞工局表册]  
　　上海縣知事公署兼縣警察所所長頃奉江蘇省長公署訓令文云准農商内務部咨開准外交部函開案准國際聯合會全權代表辦事處函稱准國際勞工事務局函送公函一件畧謂該局失業定議一條·各種工業及職業區分表一件曁失業統計調查表一件合將原件送上即請吾國政府加以審核以便交由委員會參考等因合將原件寄請察核辦理見復等情到部相應抄録洋文原函連同各項表式函達察核見復以憑轉復等因到部查此項表式與各地農商均有關係似宜先由各省地方官調查各該地情形分别塡報再由部編列總表函送參考除分行外相應抄録原送表件咨請查照飭屬遵辦迅速報部等因並附件准此除分行外合行令仰該兼所長卽便轉飭各區署遵照辦理分别列表呈候轉咨此令云云 
[商榷全國司法會議開會地點]  
　　杭縣律師公會前爲改良司法及籌備撤廢領事裁判權起見曾發起集合南北朝野之學者及實務家開會研究决定於本年四月設全國司法會議籌備處於上海推舉會員吳華到滬協同上海律師公會籌備一切至五月一日各團體代表先後報到連開談話會决定第一次於九月十七日在上海開會並公推杭縣律師公會起草組織大綱徵求全國各團體同意當經草就組織大綱十五條寄交上海籌備處通告矣昨接上海律師公會來函欲將第一次開會地點改在杭州舉行經杭縣律師公會開本年第二十次常任評議員會付議僉以前次各公會代表談話會决定辦法似未便由滬杭兩會變更仍請照原案辦理云兹將滬會原函録下「迂復者前奉大示並司法會議組織大綱草案一紙藎籌碩畫欽佩良深敝會對於上項草案極表贊同惟此次開會地點敝會迭經討論簽以應就貴會會所較爲相宜緣上次會期專誠如期到會者僅祗江浙兩省此外來函贊同者亦僅山東湖南河南福建安徽湖北哈爾濱七處其餘概未置復雖時間局促爲一大原因然因上海繁華之地奢靡有餘文化不足以致羣相畏難絕少響應敝會於上次展期之後曾通函各省報告一切深望各抒所見彚寄來會俾得於開會時提出討論乃迄今數月會期將屆竟無一處寄到此敝會之不足以感人也明甚以旣往測將來恐仍徒勞而無結果伏思貴會旣屬首先發起浙省又爲法學先進之區今各省法官律師出自貴省學校者比比皆是况西湖山水寄秀即無司法會議之舉亦爲文人學士所樂賞是以敝會全體評幹各員意見均以此項司法會議在杭省開會收效必宏敝會深願早觀厥成免再貽誤起見爲特據實函達務請貴會將該大綱草案第一次開會地點改爲在杭州舉行所有籌備卷宗本屬無多容當專人送上即盼示復以便宣布專復祗頌公綏上海律師公會啓八月十六日」 
[縣聯會致衆議院蘇同鄕電]  
　　本埠江蘇縣議會聯合會昨致電衆議院江蘇同鄕云北京衆議院議員孫潤宇姚文楠陶保晋胡兆沂及同院江蘇諸先生均鑒閱報見張先生善與等提議恢復縣自治案列入十六日議事日程旋以未足法定人數未及開會公决公道在人實深欽佩查張先生所提理由三端均今日切要之圖本會自民國五年國會省會恢復後迭次請願力竭聲嘶諒爲諸公所洞悉今元年國會業已二次恢復則安福國會所議决之新自治制内務部擬議之縣議員選舉規則雜凑支離不成爲法本身已失根據當然不生效力則於此憲法未定之時正式地方自治制未經公布以前其賴以發展民治監督官廳者惟有回復非法停辦之各縣議會最爲迅捷况各縣議員未滿任期同遭停辦若不予以回復獨令向隅是承認袁氏停辦自治爲正當尙得謂法治國耶總之恢復各縣議會於法令有所依據於事實尤多利便爲特函請諸公謀桑梓之幸福求自治之發達於開會時提出緊急動議迅予議决恢復縣議會藉慰吾蘇三千萬人民之渴望即全國四百兆人民亦實利賴之矣江蘇縣議員聯合會幹事莫錫綸李味青方家珍梁鴻卓孔昭晋楊友熙陳傳德狄恩霖焦汝霖劉啓文俞惟玨叩皓　 
[徵集蠶繭絲綢出品之廳令]  
　　上海縣沈知事奉實業廳長訓令云案奉省長公署訓令開案據上海總商會呈稱竊本會商品陳列所自上年六月間開始徵集商品並改期十月間舉行開幕即舉行第一次展覽會審查商品分别給獎並擇尤呈請農商部核給獎憑以示鼓勵均經先後呈報核辦並附送規章本年七月十七日奉農商部印發本會陳列所第一次展覽會最優等奬憑轉給各商祗領各在案兹復查照商品陳列所總章第三第四兩條所載訂定每年六七月間徵集商品一次俾求進步並訂每年八月間訂期開展覽會一次舉行審查分别給獎各等語之規定經本會陳列所委員會會議以八月間舉行展覽暑熱猶盛諸多未便爰將本年應行第二次展覽會時期仍改在十月間舉辦並特定爲蠶繭絲綢專門展覽會蓋以吾國絲綢出品夙稱富盛精良每年分銷歐美幾冠全球惟以營絲綢業者罔知改進而歐美各國今且奮自策勵精益求精力與吾國相抗衡且美國明年適值有絲綢博覽會之舉本年四月間曾函請本會轉致絲綢各業預備賽品六月間並有該會代表道迪氏親自來會敦勸等情查此種賽會上年我國絲商曾經赴美預賽一次兹以中美邦誼之篤此項賽會允宜贊同後由本會召集絲綢各領袖到會討論經衆表决咸願籌備賽品屆時赴會第欲力爭上乘則對於出品之革新陳列之研究何以迎合彼邦心理何以表彰國産優良尤宜先事綢繆以期絲綢事業益形展發於海外爲此謹將本年舉行第二次展覽會即定爲蠶繭絲綢展覽會並轉商蠶繭絲綢各商準備赴美預賽緣由除備文呈請農商部備案外恭乞鈞長分飭所屬實業廳轉各商會農會等一體籌備出品統限於本年九月十七日以前爲各省蠶繭絲綢出品彚運到滬之期再本屆徵集各處出品經過沿途關卡必須持有免稅運單方無阻滯查上年曾呈奉農商部頒有會同財政部稅務處蓋印之免稅運單除簽發外計自一百二十五號起至一千號止尙存八百七十六紙此單註明每年陽曆七月一日起至九月三十日止爲有效期間合併陳明伏乞併案查照施行實爲公便等情並附章程一份據此除批示外合行令仰該廳長分别轉行遵辦此令等因並附章程一份到廳查此案前准上海總商會商品陳列所函請飭屬徵送蠶繭絲綢展覽會出品併章程等件到廳即經令行該縣知照在案兹奉前原除章程前已抄發並分行外合行令仰該縣轉飭各商一體遵照此令中華民國十一年八月八日實業廳長張軼歐 
　　附總商會商品陳列所致各省函云敬啓者本會所爲提倡我國蠶繭絲綢之工藝兼爲明年（民國十二年二月五日起至二十日止）美國紐約絲業博覽會各商赴賽之準備特定本年陽曆十月六日即陰曆八月十六日開全國蠶繭絲綢展覽會廣集全國蠶桑絲繭蠶各項絲織刺繡專品以及種子標本統計報告附件等羅列一室藉資觀靡而供研究查我國蠶絲綢刺繡各項品類繁多物因地異近來實業振興塲廠林立然輒因閡於交通限於聞見雖有精品末由彰著本會所力薄願奢深恐徵集未周難臻美備素稔貴處出品精良聲譽遠播用特函奉澂集規則願書說明書各二紙即請遴送精品於陽曆九月十七日即陰曆七月二十六日以前彚交就地商會轉運到滬或逕寄本所俾供陳列至紉公誼 
[中華武術會徵求會開幕宴紀]  
　　籌欵建築會所並辦平民義務學校 
　　期限一月目的六千元 
　　中華武術會創辦四載以來會員已千餘人會所地基已購得小西門陸家浜利涉橋西首一方會務日增發達此次因需要籌欵建築會所以謀久遠且得擴行會務創辦平民義務學校爰有第四届徵求大會之舉徵求期限一月預定目的六千元如各方熱心徵求超過此數則可更多辦公益要務昨晚六時該會假座西藏路一品香大廳舉行本届徵求大會開幕宴王一亭會長·葉惠鈞副會長·王叔賢幹事長·本届徵求大會總隊長李英石君·總參謀長陳琴軒君·與各隊隊長隊員等均列席由該會創辦人吳志青君偕會友招待來賓來賓甚衆如尹昌衡·馬子貞君等均與宴開會以後該會執事分布特刋及圖片内有徵求日程表如下八月二十號（即星期日）舉行開幕式念六號（卽星期六）午後八時第一次揭曉九月二號（卽星期六）午後八時第二次揭曉九號午後八時第三次揭曉十六號（卽星期六）午後八時第四次揭曉二十號（卽星期三）午後八時舉行閉幕式該會並請尹昌衡君卽席演說推闡提倡武術之意期望各方面贊助徵求宴次並有音樂等助興約至十時半乃散兹將該會本屆徵求大會之隊員名單及幹事名單分列如左 
　　隊員名單總隊長李英石總參謀長陳琴軒（一）共和隊代表陳勇三（二）平等隊隊長顧拯來副隊長金炳生王明坤參謀長華炳元（三）求友隊隊長王叔賢副隊長張麗雲參謀長滕克勤（四）合羣隊隊長謝强公（五）博愛隊隊長沈卓吾副隊長陳樂山許冀公參謀長朱賡石（六）互助隊隊長顧天羽副隊長李光樞嚴景耀參謀長顧旭初盛稼后（七）緯武隊隊長桂湘洲副隊長張杞人參謀長吳立德（八）經文隊名譽隊長沈仲華朱少沂朱浩生正隊長陸福基副隊長諸葆忠參謀長朱志載（九）恒心隊隊長吳潤生副隊長楊葆觀參謀長姚繼唐（十）毅力隊（十一）奮鬥隊名譽隊長藍璧如隊長錢化佛參謀長翁國勛（十二）犧牲隊名譽隊長徐賢昌正隊長徐介夫副隊長韓三旺許忠琪參謀長凌希淘 
　　幹事名單總幹事吳志青（一）交際幹事吳山陳維新朱少沂陳勇三滕克勤（二）編輯幹事沈仲華沈卓吾謝介子戈公振蘇一樂謝强公蔣梅笙吳志青（三）文牘幹事主任謝强公蔣梅笙書記員張産組郁幼璋收發員徐竹安（四）會計幹事馬驥良胡世烺（五）稽核幹事陳勇三顧筠生（六）庶務幹事金炳聲（會塲）高子雲（會塲）汪九如（印刷）朱勵公（游藝）華炳元（糾察）徐竹安（雜務）陳詠峨（採辦） 
[飛星車公司頭目之要求]  
　　大陸報云昨（十九）日飛星公司小包頭目中復起風潮苟不容納若輩要求恐又有激起罷工之虞蓋星期五日巡捕檢查黄包車時該公司有車一百四十六輛業已破損須修理後力准行駛該公司得報即命各車拉入廠内修理並據捕房所接報告稱該公司大班西人柯恩氏復命租車者於各車修理期内車租仍須全繳但照該公司出租情形所有車租洋東責成華經理華經理責成 
 
 

Page 14

 
 
大包頭目大包頭目責成小包頭目在此修理期内小包頭目已無從責成車夫繳出勢將由若輩賠認若輩於一月前業經組織公會此次遂由公會舉出代表向洋東要求於修理期内施行數項救濟辦法並稱公司倘不允准各車夫行將罷工現聞公司中對於此項要求尚未有回復至是日被捕查出應修各車除該公司一百四十六輛外尙有他公司之車百餘輛云 
[迎護由浙來滬之江西北伐軍]  
　　浙江盧督辦準將退入浙境之江西北伐軍遣送回藉先期電知滬杭甬鐡路預備車輛由杭乘車來滬等情已誌本報兹悉此事昨接浙江盧督辦來電謂此項南軍遣回廣東者計一百八十人准於二十一日上午七時四十分由杭出發附掛由杭開滬之一百零三號特别快車來滬於上午十一時五十五分可抵上海南站並派何副官及駐滬稽查周慧年以及軍士二十名一律荷槍實彈隨車護送並備有大包子（卽饅頭）在車上供給南軍上海何護軍使派京師憲兵第九連閔連長率領憲兵十名淞滬警察廳徐國樑派就近第二區第三派出所巡長馬德山帶領警士十名路局警務處楊巡官率領陸劉兩巡長及路警人等均在南車站妥爲照料然後護送輪船前往廣東原籍云 
[清丈九畝地營産]  
　　劃出十五號契地一方 
　　江蘇齊督軍前因清理上海水陸營地事宜曾經特派委員會同上海縣知事將九畝地等營産分别清丈所有第十五號契地一方係屬軍地範圍未便列入民産當即劃出會同清理官産楊局長呈請軍民兩長核示兹奉江蘇齊督軍指令内開呈悉應准如擬辦理仰即知照云云 
[紹興風災後請截留附捐電]  
　　紹興七縣旅滬同鄕會轉各報館鑒本月六日夜颶風爲災擊動海潮水勢陡漲沿塘一帶瀝海所南滙等處及山鄕之湯浦德政等鄕蛟洪暴發其慘象爲吾紹數十年所未有曾經募欵施放急振外並援照寗波成案於寒日電呈沈省長黄道尹文曰杭州沈省長會稽黄道尹鈞鑒竊吾紹自本月六日下午九時間風勢猛烈潮水洶湧沿海一帶自馬鞍至曹娥與瀝海所南滙等處被風潮所冲激草屋坍倒壓斃人口什物漂流屍横海澨災餘孑黎蕩析離居情形至堪憫惻其近山一帶自王城以迄湯浦德政各鄕因蛟洪暴發水勢陡漲坍屋傷人之事不勝枚舉此種巨災爲吾紹數十年來所未有見者傷心聞之酸鼻死者已矣生者難堪自非妥籌急振不足以救數萬災黎之命業由顧知事分别勘騐另文呈報并會商分頭勸募於沿海近山一帶先行施放急振外惟是災區至廣災民至衆私人集資仍恐杯水車薪不敷分配伏查紹屬此次續辦曹娥安昌紹縣三統捐局·及認辦紹城箔捐·與華舍下方橋等綢捐一應附加振捐一成應請援照寗波成案自本月起一併截留以濟眉急此項附捐原爲北地水災而設紹屬業已捐輸一年有餘對於地方災黎實已盡救助之義務今吾紹發生巨災以本地之捐振本地之災取之於吾紹之人民者仍用之於吾紹之人民衡情酌理似屬允當宰埏等與各公團公同商酌意見相同理合電請鈞長鈞尹鑒核俯念災情奇重迅賜批准令飭各局所查照施行伏候訓示無任感戴陳宰埏等叩寒 
[浙江嵊縣乞賑電]  
　　中國濟生會昨接浙江嵊縣知事王家琦代電云竊嵊邑八月七日大水爲災同遭飢溺經家琦將被災概况懇求賑濟於蒸日代電陳請在案自災情發覺後亟待補救藉維治安無如自十一夜半天又陰雨迨十二日午後起漫天傾瀉直至十三夜三時雨勢始見稍歇而水勢已逐漸飛漲察其高度與七日之水僅差尺許維此次來勢較緩不若初次之猛急而沉災重作民命何堪家琦自慚德薄未能感召天和目擊遍野哀鴻維有爲民請命用再電達仰乞貴會俯念嵊縣災重立沛仁施俾合境災黎不至再塡溝壑曷勝迫切待命之至再嵊縣電線仍斷郵政亦復阻滯謹用代電合併聲明 
[查獲日人私藏槍彈機關]  
　　僑居楊樹浦路桃源里之日本人城島田因私運大宗手槍子彈販賣案發被捕嗣經捕房續獲同黨日本人一名拘解日領事署訊辦各情迭誌本報兹悉此案經包探周筱棣柯振武與西探康仇日探剛島於本月十三號破獲該日人後復拿獲代該日人私運槍彈之車夫胡生桂一名遂同胡前往楊樹浦路一千四百六十一號一千五百十四號門牌兩處房屋内撬開地板在地窖中計抄獲大宗新式手槍七十四枝子彈三千四百餘粒起存虹口捕房並據該探等調查得此項手槍子彈即係本月二號吳淞路九百號之日本人將手槍子彈販賣與包探周筱棣當時拘獲兩日人及日本女子高麗人等四名解送日領事署分别懲辦案内之槍彈本藏匿在鴨緑路二號門牌日本女子所開之橡皮鞋店内當八月二號發覺此案後卽令雇用之包車夫胡生桂將前項槍彈悉數車運至楊樹浦路桃源里及同路一千五百十四號門牌日本人城島田所租之房屋藏匿地窖内故捕房對於續破此案殊屬匪易該探等昨已據情稟請捕頭核示云 
[各學校消息彚誌]  
　　寰球日夜二校本埠法租界寰球中國學生會日校於暑假期中舉辦補習科補習學生達七八十人由該校敎員何心冷·凌辰生·沈仲雲·及陸文華君擔任敎授已於昨日期滿結束又聞該校於九月一日開學故日來報名者甚形踊躍而該校職員則正預備開學後安插新生各種手續及敎科改革之種種設施云又寰球夜校（打鐡浜黄河路）自將原有夜校遷併卡德路第二日校後於暑假後開辦英算專修·及商業科各三級以便各校學生課後之補習及商界有志求學者業餘之專修亦定於九日一日開課報名者頗不乏人云 
[儀器文具公會决議檢定風琴]  
　　上海儀器文具公會自成立以來對於該業各種出品極擬整頓以期完美屢經邀集同業多方討論兹聞决議先從風琴着手將各家出品一律由會指派專門技師先行檢查然後發售定於陰曆七月初一日起實行惟手續極繁檢定品之發售尙須稍緩時日云 
[國民商業儲蓄銀行創立會]  
　　昨日下午一時上海國民商業儲蓄銀行在小東門民國路該行二層樓開創立大會股東全體出席當塲選舉朱孔嘉張文彬李鑑清劉紫瑛裘錫九袁履登孫衡甫余少舫周桂笙章文通匡仲謀十一人爲董事胡方錦費鴻生裘春水三人爲監察人該行發起均係商界聞人信用素著將來營業必可爲南市放一異彩也 
[上南汽車改用鋼軌之飭查]  
　　聯合通信社云上南長途汽車公司改用鋼軌一事日前奉交通部咨行江蘇省長轉道尹飭上南兩縣查明有無窒礙呈復核辦昨上海縣令楊思三林兩鄕經董文曰上海縣公署訓令案奉滬海道尹第三四三號訓令開案奉省長公署第五零四三號訓令内開案准交通部咨開前據商人穆抒齋呈請組織上南長途汽車股份有限公司一案業經本部於上年十二月間抄録原呈及創辦理由書咨請貴省長查明所擬路線與地方情形有無窒礙見復核准在案兹復據該商呈稱擬敷設鋼軌並改用鋼輪汽車等情查此項汽車旣據呈稱擬採用鋼輪並敷設鋼軌究與地方與市政各方面有無妨礙相應抄録原呈咨行貴省長希即查照併案飭查見復以憑核辦等因並附抄原呈准此查此案本署於上年十二月曾准交通部咨查該公司經行路線與地方情形有無窒礙當經飭令上南兩縣查復嗣據穆湘瑶呈請車路敷設鋼軌又經令催轉飭迅復各在案兹准前因合再令仰該道尹迅令上南兩縣併案確查詳細具復以憑轉咨勿延切切此令附件抄發等因奉此案前奉省長訓令案經分令該知事遵照會同查明呈復核轉在案奉令前因除分行外合行令仰該知事即便迅速會同併案詳查具復以憑核轉此令等因並發抄件到署奉此查該公司經行路線與地方情形有無窒礙一案業經令據該經董查復呈報在案奉令前因合行令仰該經董即便遵照將該公司長途汽車車路敷設鋼軌究竟與地方情形有無窒礙即行會同三林鄕經董迅速查明據實具復以憑核轉勿延此令 
[浙江路商聯會訂期平糶]  
　　聯合通信社云浙江路商界聯合會訂期陰曆七月朔日開辦零售平糶兹將其致食米採辦虞函録下敬啓者前讀八月一日覆糧食維持會書敬悉一是近日浦東新米上市亦售十二元以外而頭號陳破粳仍售十三元有半長此以往憂患殊殷承示現在採辦最高之米九元五角次者九元一節有裨大局實非淺鮮敝會一再集議已籌欵項擬在敝事務所謹遵貴處訂章試行平　零售庶升斗之家同感仁風除送欵遵章領米准七月初一日開辦平糶外謹此專陳食米採辦處公鑒貽德里一百零八號浙江路商界聯合會事務所啓 
[二路洋總管克禮阿北上]  
　　滬寗滬杭二路洋總管克禮阿君因奉部召商議路政於昨日（二十日）乘滬寗路特别快車赴寗轉車北上矣 
[總商會常會議决案]  
　　上海總商會前日午後四時舉行第十七期常會到者計正副會長宋漢章方椒伯及會董湯節之等二十人由宋會長主席所議三案（一）增收關稅應分存於本國各銀行案公决卽電政府及駐京使團等要求照辦一面分函各省總分商會及銀行公會錢業公會請求一致主張協電力請以利商業（二）改訂圖書館閱覽時間案（通過）（三）入會案無討論尙有上屆第十六期常會提議之甲乙兩案議决辦法兹特補録於下（甲）請禁獎券發行案公决除電請政府查禁外並指定會董簡照南湯節之等二十三人組織委員會討論此後進行之辦法（乙）增設常務議董案衆意會議减少人數與商會議事細則顯有觝觸况每屆常會列席議董均足法定人數公决此案應由原提案人莊得之會董自行撤銷云 
[紗布交易所股東會紀]  
　　昨日華商紗布交易所開第二届股東常會下午二時開會股東到者三百五十人約四萬四千餘權由理事長穆藕初君主席報告畢提議各案經全體表决後各常務理事先後報告營業及内部狀况畢照章更舉監察人當選者爲張則民俞福謙朱友仁三人至傍晚時始散會聞該所本届决算得純益金六萬餘兩股東每股派紅利一元云 
[仁榖公所呈復米市情形]  
　　米業仁榖公所董事張樂君等呈復上海縣知事文云爲呈復事本月五日案奉縣長訓令内開（中略）云云等因奉此董事等查本年自三月以來内地到米已屬寥寥迨至四五月間梅雨過多内河水漲米船到埠更少其原因由於出數之缺乏到滬之後加以水脚運費機工稅欵等項故價格自不得不隨之而增貨少則價昂此係必然之勢升本埠人烟稠密食米日近萬石若使來源不濟實屬岌岌可危查近年本省産米不如注年之盛實不足供給本省民食所恃者鄰近之安徽江西及湖南等省運米接濟今皖省水災自顧不暇蕪湖禁米出省江西近有軍事米亦不來湘省亦因軍事影響滬商往彼採辦者絕少僅恃本省産數將難爲炊今幸有洋米進口現已採辦到滬者不下數十萬石其中有日商三井·大和·鈴木等行以及美商豐泰·法商滙理·華商建帮·各行號均在仰光·西貢·等處運米來滬呈奉軍署核准開辦食米採辦處故目前尙不虞缺乏董事等迭與紳董一再集議業經上海總商會議定辦法呈復鈞署各在案查本埠各洋棧各米廠存米本屬無多正苦不能囤積求過於供價乃隨漲若使稍有備積何患不平至云私運一層現查南洋各埠産米充溢紛向我國運銷彼旣充足有餘又何待我之私連此理至明人所易曉如慮仍有私運應嚴飭各關卡口要查獲嚴辦懲一以儆百其權操之長官董事等以米糧關係民食不敢躭安而疏防範前讀本埠糧食維持會致各官廳各團體之函電孜孜以本埠有私運囤積爲言並謂本埠以數萬户口如每户購儲一石則已有數萬石之囤積云云此語殊難索解夫以貧民小户可以計日零購授口而食大户富商家有數十人者較貧户之所爲計日授口而食耶抑限制不得有隔宿之糧耶董事等對於該會所言未明眞相不得不並爲聲明查前數日米價已漸平落正期秋成有穫可望鬆動詎意陡起狂風晝夜不息際此早稻正在胚胎頓遭大損而米船因風又不見到價格又復增高天時人事之不相應如此良深憂鬱奉令前因合就近日米市情形據實具復伏乞縣長鑒核轉詳施行謹呈 
[一週間杭車運滬之銀幣]  
　　滬杭甬鐡路同和運銀公司於上星期間由杭州造幣廠及各站裝來銀元彚誌如下（二十三）由杭州造幣廠運交上海中國銀行洋三萬元由各站運交上海棉業銀行洋五千元愼記洋八百元（二十四）運交上海棉業銀行洋四千元信裕洋五千元（二十五）運交上海成源洋四千元衡吉洋五千元致祥洋五千元（二十六）由杭州運交交通銀行洋二萬七千元運交鴻祥洋五千元五豐洋五千元（二十七）由杭州造幣廠運交上海中國銀行洋十四萬元由各站裝交上海寳興洋五千元隆泰洋三千元（二十八）由松江運交上海泰和洋九百元以上一星期間共運到現洋二十四萬四千七百元均先後運抵上海南站卸車云 
[一週間之茶市]  
　　上週洋莊茶市路莊緑茶銷去九千八百五十九箱比前週稍形暢旺但其中珍眉頗爲堅俏貢熙秀眉亦均不弱於前週售開盤價雖無大相懸殊而實際增漲四五兩已無疑問大帮去路仍難活動珠茶雖有多數成交然週末已呈疲滯之勢針眉市面尙難發展蛾眉稍爲行銷售盤亦已增漲二三兩鳳眉去路高莊貨甚形暢銷售價四十七八兩頗稱堅俏甲低莊貨雖有少數成交然市價殊無增漲之希望眉雨芽雨去路仍不甚多售盤在二十兩左右市面堪稱平穏湖州平水大帮銷去一千四百七十四箱售價二十五兩殊爲冷淡寗州紅茶由錦隆惠利等洋行購去六百餘箱市面亦難十分發展云 
上海商業市况彚録 
[金融]  
　　昨日上午銀幣市價爲七錢二分二釐二五下午七錢二分二釐五比較前日大二毫五 
　　銀拆午前市價爲六分下午收盤高至九分比上日大六分 
[蔴市]  
　　春絲産地已經掃空而申地存貨尙足乃内消不動故近日茶會亦無開盤月絲約月初可以見新市面統票總在二十三兩一關月源前日開出一百件標頭客盤二十一兩七錢行批月源標二十二兩八錢月源頭號二十一兩八錢云 
[桐油市]  
　　洪江桐油客盤自開十七兩四錢之後鎭客一例批申規凈盤西副十五兩六錢合申成本十五兩九錢然邇來因天時久旱内地消路寂然不動以致勢難起色乃本埠有幾家油麻號神經過敏者預先按鎭盤十五兩三四錢出售以圖先脫以故各家批盤不一要皆憑自己之眼光用神鎭客有鑒於此現已結成團體取一致行動以扳高市面爲宗旨據此以觀後市無論如何總難望小耳 
　　秀油陳茂宏漢口共到二百十六件多數批裝本埠恒祥及源來德號兩家内有一家正豐源只派十八件因放盤售十九兩二錢 
　　支白桐油洋莊暫未進辦幸來源不湧市乃平拖之象申批老牌本支棧交十四兩四錢云 
[油豆]  
　　生油廣帮去路最大前因軍事影響故行家之貨堆存洋棧華棧者大受虧耗近粤省地方安寗而去冬所辦之貨銷通故紛紛來電知照滬號購辦速裝銷路略轉活動市價因亦回漲近一星期各種生油開出有二千餘件之多内係夾倉生油居多次者泊兒生油夾倉生油現漲至十兩零九錢比前漲上一兩泊兒生油十兩零二錢 
　　莞豆近來西洋莊銷路頗爲活動惜長江到貨均係次貨不合於銷聞近三日内西洋莊在各行看樣揀選者成交祇有一千五百包價扯三兩五錢現洋商有往九江蕪湖一帶收辦之說故高貨價堅俏中次者依舊平定矣 
世界商業電報（特約路透商業電） 
[倫敦銀市週報]  
　　八月十日倫敦電云三妙爾芒台格公司報告云自上屆報告後因中國以低價售出市况轉弱昨今兩日印度購入該方面現隨意購入因大批售出之壓力落價之趨勢更甚但出售之銀僅一部分成交蓋售者多限定價格也美政府按照譬特門議案購入之銀連七月二十二日所購之數在内共一一九、八四八、五○六盎斯（該議案規定之數爲二○八、○○○、○○○盎斯）摩加太哥爾特斯米特公司論銀事前途謂目前不致有切實之起色中國旣少出口貿易而上海現存銀甚巨故市場唯賴印度吸收供給耳 
[倫敦證券金融市週報]  
　　八月十日倫敦電云本週證券市内骨尚佳惟值休假期及對外匯價起落不定加以政局仍然俶擾致交易頗受妨碍内國及中日債劵均維持穏定之氣象油公司股票價見起色礦業股票衆仍重金煤二項對此之投機心漸濃對外各國滙價因馬克大落甚受牽動金融稍緊因償還銀行貸欵之故致應付需要殊形爲難貼現利率視前爲堅三個月期票之貼現利率上週落百分之一又八七五今漲至百分之二銀行報告金融市更有佳象因通行紙幣數減少之故 
[紐約證券金融市週報]  
　　八月十一日紐約電云本週股票市仍不穏定實業界及鐡路因罷工所受之影響與市面無大關係各種股票因特别原因落價一磅音至四磅音如古巴糖股因美國將增糖稅而落價航業股票因海運不旺英船競爭漸烈而受影響鐡路股票漲價二磅音至四磅音不等某種實業股票漲價一磅音至七磅音不等對外匯價週初因衆料倫敦會議無好結果故皆低落週末數日因通歐之海電梗阻交易爲之停滯但鎊價通週穏定金利達百分之五因政府提欵之故供給有限 
[倫敦五金市週報]  
　　八月十一日倫敦電云五金市頗受時局之影響所好者利率尙輕存貨者不致被迫出售否則更足牽動市面也銅美國銅市雖堅但歐洲需要稍鬆續有清結且有空頭抛出故價已轉弱點錫價漸落目下用户需要甚小惟不致有重大之落價青鉛市岑寂價隨其他五金市面漸見平穏到貨更多亞鉛售貨者更多買者皆持愼重態度鋼鐡衆意價格在商業復振之前必續落 
[美國調查局棉花報告]  
　　八月十六日華盛頓電云調查局報告上月内國紗廠所用花衣數及存底如下（單位爲千） 
　　　　　　　　上月　　一九二一年七月　一九二○年七月 
花衣銷用數　　　四五九　　　　　四一○　　五二五 
製造廠花衣存底　一二一五　　　一一一六　　一三五七 
貨棧及軋棉廠花衣存底　一四八八　三七二五　二○五六 
花衣及小花衣輸出數　　三七四　　五二七　　二一二 
紗錠工作數　　　　三一九七五　三二四四○　三四六六七 
[蘭開夏棉市週報]  
　　八月十二日孟却斯德電告一週棉貨市况云週初疋頭市况呆滯購貨者因棉價步落歐洲政局不靖異常愼重未幾需要漸佳人心今更具希望印度方面詢價者漸多購者售者更見接近故市况漸有起色惟中國及他處之需要仍頗令人失望棉紗問價者雖稍多但成交者仍不見佳原棉落價使購者皆有戒心美國方面僅有零星交易 
　　同日利物浦電告一週棉市云交易多屬投機性質初因大衆出售及私家棉收報告與調查局之報告互異致價爲大落後因空頭補進及孟却斯特來訊市面轉佳價乃稍起 
[孟買存棉數週報]  
　　八月十日孟買電云八月五日止之一週共到棉一九五一○包存棉八○○、○○○包按七月二十九日止之一週共存棉八○○、○○○包到棉五二、○二四包 
[紐約生絲市週報]  
　　八月十日紐約電云生絲市沉靜購貨者現皆觀望冀價續落惟入口商皆信價已落至極低度且料不久將見漲起如工潮轉機則漲價更有望派特森區織闊幅綢工千名因僱主拒絕增加工資百分之二十相率罷工絲織疋頭尙稱活動綢之需要逐步見好 
[法國紙幣通行數週報]  
　　八月十七日倫敦電云法蘭西銀行上週報告通行紙幣數共三六、二二一、○○○、○○○佛郎較上週減少二二九、○○○、○○○佛郎 
　　尙有本埠新聞等轉入後頁 
雜評二 
[築路與裁兵（豫）]  
　　吾國立國最古而文化之閉塞如此實業之凋零如此論者咸以道路失修爲第一阻力吾民國建設已逾十載禍亂頻仍元氣喪盡論者咸以軍隊騷擾爲第一原因 
　　近今道路建設協會設分會於各省以建築道路爲提倡而馮玉祥氏之兵工築路說各省亦有繼起行之者不可謂非扼要之圖也果能行以决心持以毅力併力鼓吹一致主張化無益之兵而築有用之路則崎嶇之地不難立變康莊交通旣便文化自啓風俗不期改革而改革語言不期統一而統一浸假而實業興發則不毛之地不難蔚成繁盛之區舉凡數千年來二十二行省三特别區以及蒙藏青海邊僻之地所不變之舊習不難一掃而空脈絡貫通元氣自充富强之基於焉已立詎非經國之偉舉耶吾誠盼全國上下羣策羣力以底於成 
 
 

Page 15

 
 
本埠新聞二 
[遠東公學之常識演講會]  
　　閘北鴻興路遠東公學以閘北一帶居民大都缺少普通常識故該校發起常識演講會以推廣普通常識改革舊家庭爲宗旨十九日爲第二次演講期敦請日本回國學生謝有卓生演講日本之家庭狀况至晚八時振鈴開會首由主席傅秩民君報告畢即介紹謝君登臺演說是晚雖大雨傾盆而聽者甚衆直至十時始告閉會聞該校下次演講定於下星期六晚題爲新家庭之樂如有志往聽者可向該校索取入塲劵更歡迎女賓蒞會往聽云 
[一品香之第一次禮拜六會]  
　　西藏路一品香中西旅社因鑒於滬上國人自設之菜社旅社尙無完備之跳舞塲特闢新大廳發起禮拜六會專供滬上士女集演會舞之用前晚爲該會第一次舉行之期場外懸五色旗塲内則滿懸萬國旗及紅緑電燈塲左爲謀得利樂隊至七時先由樂隊奏樂而預定舞宴之來賓遂先後入座後因來賓間有到社稍遲者至九時半始撤去圓桌而代以小方桌至十時許能舞者來始隨樂入塲跳舞上海中國菜社有歐美式之社交跳舞者此爲第一次云 
[精武宣講會展期]  
　　横浜橋精武第一分會自去年成立宣講會每月舉行一次其宗旨在提倡社會敎育助以種種游戲本月十九日開第十四次宣講因該會籌建之中央大會堂尙未竣工故在操塲露天演講來賓之多後至者幾無立足地七時四十五分開幕詎天不做美剛演至第三幕大雨傾盆來賓星散聞展期下星期六（二十六）再開想屆時必有一番熱閙也 
[曉江氏洋畫展覽會閉幕]  
　　中國西洋畫作家陳曉江氏陳列旅歐傑作百餘幀於商科大學同時有畫家周勤豪氏亦有油畫數幀一齊加入展覽頗爲一般參觀人士所贊許昨爲閉幕之日聞一週後當須携帶全部作品赴杭重開展覽會以餉當地人士云 
[查案省委蒞滬]  
　　本埠烟酒商朱厚夫等邇因江蘇二區（上海南市）烟酒公賣局局長紀某征收舞弊日前其呈赴省公署控訴韓省長准詞特委丁某於昨（二十日）乘車來滬澈查詳情以便根究丁委現寓惠中旅館十四號房間刻正與烟酒商號密詢一切以便呈復云 
[飭停石駁工作]  
　　浦東烟泥渡護塘浜河道近被居民陳桂春·及乾泰窰貨店主陸某等先後侵佔砌築石駁妨害水道曾經救火會毛會長呈請官廳勒令拆讓在案兹悉三區警署曾署長於昨日午後飭傳該業主陸某等到署詢問情形並飭暫行停止工作聽候解决云 
[認商否認加稅]  
　　上海稅務所俞琢吾所長前奉江蘇嚴財廳令知將征稅事宜實行查明整頓如各業認稅商人有於期滿後能按照新章辦理查照原額酌加三成稅欵者准予繼續認辦以裕稅餉等因當將各認商分别察看認額定數然後令期滿各認商務照新章一體增加稅額以便詳請准予繼續承認兹聞此次加增稅額一事已由各業商代表陳明商業困難未便加重擔負情形請爲通融辦理以恤商艱云云 
[無軌電車碾傷行人] 　 
　　昨日上午七時許某號無軌電車駛經北京路碾傷行人沈文毓蔡新海腿足由老閘捕房九百六十二號華捕到來抄録電車號碼另雇車送二受傷人往仁濟醫院醫治一面歸報捕頭候示而以沈文毓受傷最重將成殘廢云 
[汽車撞傷行人]  
　　江北人張學海昨日上午在新閘路行走被某號汽車撞倒跌傷首臂等處由新閘捕房一千五百六十六號華捕到來抄録汽車號碼另雇車送受傷人投仁濟醫院醫治一面持傷戕單呈報捕頭候示 
[沙民與警士獲匪]  
　　高橋迤北之老鼠沙居民某甲等因在黄浦工程師處領得塡泥土方工洋數百元當被匪徒窺見垂涎昨日下午跟踪至沙該匪計有二十餘人先後駕船到沙俱伏於盧茟中尙有數人被沙民看破知其來歷不明據云有人指引盤詰之下以其語言支吾旋即鳴鑼捉拿匪等情虚奔逃灘畔兇器抛於水中當被擒獲八人口音客土皆有其餘各匪急即駕登自僱帆船渡浦至殷行方面起岸詎料該處派有六區分所長警等聞聲捕捉並駐有四區水警砲艇各警會同兜拿當獲匪徒數人餘被逃逸匪船扣住經水陸兩警將匪十餘人捆縛一併拘送吳淞六區警署由區長劉樹棠詰問解至寳山縣署訊辦矣 
[津海關估值長西人年老回國]  
　　聯合通信社云天津海關估值長西人利逸君現已退職利君自一八九七年五月入中國海關充當關員計在各埠海關供職三十五年兹因年老辭職各關員對於利君辭職大有惜别之意遂合贈金錶一只以作紀念云 
[警廳嚴查花會機關]  
　　淞滬警察廳長徐國棟以據探報近有不肖之徒敢在内地各處私設花會機關派人誘賭情事此等賭博爲害匪鮮亟應從嚴查究爰於昨日特派偵緝隊士嚴密查緝務獲解究一面分行各警署一體查照辦理云 
[强搶衣箱之訊問]  
　　滬寗火車站於十七夜十時許快車抵滬有口操北音十餘人强搶旅客衣箱經即鳴警拘獲匪人二名爲首者係王紹文黨羽王鏡湖當由警連同原告朱濟雲·曹益明·黄阿根·帶至五區警區轉解淞滬警廳訊辦昨聞此案經司法科訊問之下被告王紹文供原告係著名土販因悉此次携有烟土故而盤問並無搶物亦無羽黨王鏡湖其人不知當時區内如何將王鏡湖指爲羽黨旣經拘獲何以又不解廳實係該土販挾仇報復并據從前在憲兵營稽查員處充過夥友想必開罪於人所致要求成全比訊原告朱濟雲則稱實係搶物餘供支吾問官訊得此案情節不符除將被告王紹文押候偵查外一面飭令原告朱濟雲覓保出外候核云 
[强買西瓜之肇禍]  
　　莘莊人高秋生前日販得西瓜來申在十六舖起岸被源興水菓店派友在馬路上將高之貨强拉購買高不願售與源興被該友將高推跌於地忽有救火車駛來不及停車在高之脚上駛過兩足致遭碾斷由同販送至醫院而兩足碾斷已成殘廢各鄕販聞耗甚爲憤激以源興不應强買且侵奪行家營業昨日水菓公會因各鄕販人請求下午開會由鄕販代表陳長元等到會報告當時肇事情形並云高秋生現在醫院兩足已經割去高之母妻來申聞知泣哭不止一家數口全靠高爲度日現在已起訴地方檢察廳定明日開庭聞源興店主張文生刻下情虚避匿懇請各行代爲援助云云經到會同業以源興不應在馬路上强拉客貨侵奪行家營業釀成重大事故且有礙水菓業全體名譽現在高之家屬已起訴地方檢察廳同業亦應援助云云一面刋印通告遍貼碼頭略謂客貨碼頭起岸由貨主指定何行售買同業不得在馬路上强拉以免糾葛發生危險等事云云 
[山東正劵開獎紀]  
　　昨日爲第四次山東河工有獎正劵開獎之期在南市久大碼頭利濟總局内舉行開出之五大獎號碼及經銷各票號照録如下頭獎八千零八十一號南昌福順祥二獎二萬二千五百二十二號本埠大善元三獎二萬八千三百九十五號本埠大利元四獎二萬六千七百二十八號本埠大善元又四獎三萬一千八百七十三號漢口義大利五獎一萬四千七百四十二號本埠大善元又五獎三萬七千二百零四號本埠大發祥 
[淞埠烟案何多]  
　　吳淞商埠自營業發達以來以致販運烟土私設燕子窠觸目皆是前日據六區警署在吳淞鎭查獲私賣洋烟供人吸食之劉永文烟客沈叙叙顧寳林又烟館主陳難勳烟客趙文祥又烟館主婦郁許氏等連同抄獲一切烟證押送上海地方檢察廳奉訊之下判令分别收押候究烟證存案候燬 
[私運紅土之查復]  
　　王全庚私運烟土事發被水巡捕房拘押後梅捕頭旋即密飭探目何春生詳細查調眞相以便核辦昨據該探目稟復畧謂緣本月十四號晚七時許有土販某等由海參崴購辦邊土紅土六十包每包八九十兩不等分裝四蔴袋附搭某輪船來滬泊於浦東其昌棧對岸浦中該土販等即託虹口百老匯路某公司某某等僱得某小輪前往駁運至華順碼頭當由混名某某等二十餘人將烟土拆開分藏身畔上岸逸去嗣因中途缺少八百餘兩該公司某等勒令王全庚照數賠償未遂雙方互起糾葛以致發覺等情梅君以運土諸人匿居租界除致函該管捕房拘究外一面詳報稅務司擬將王全庚備文録供轉解公堂訊究云 
[各被告交保候訊]  
　　交通銀行在公共公廨呈訴陶梅生簡寅初不理擔保興業烟草公司往來欠銀九萬五千四百零三兩又恒來號呈訴别有天菜館徐連及欠洋九百二十四元各案連日由駐廨專管傳提事宜之中西包探將以上各被告先後傳案照章交保聽候訊核 
[押儆無恥男女]  
　　洪運全之妻張氏前被唐阿香誘引成姦拐至法租界地方現爲洪偵悉報告捕房飭探將唐及張氏拘入捕房昨解法公堂請究先由捕頭稱查得被告唐阿香前因犯案經公堂辦過有案可證請核繼由原告投訴被拐情形詰之唐供認誘拐不諱張氏供認與唐姘識中西官判唐押西牢六個月期滿永遠逐出租界張氏押女所三個月期滿交伊夫領回 
[帮尋原告逃妻]  
　　無錫人周鳳根在楊樹浦怡和紗廠爲機匠三年前憑媒作伐娶阜寗人馬寳昌之寄女爲妻於去年正月間失踪本月二十一日周在成都路遇見該氏當即送往馬處寄養前日向領馬稱寄女香燕於送來日之晚間乘隙脫逃有本地人王仲新知其下落等晤周即扭馬王二人至四區告發經顔署長訊問一過轉解司法料段科員判暫行交保限期帮尋 
[永吉里之臭交涉]  
　　滬城永吉里有一坑厠前因穢氣四佈由該處居民聯名稟控淞滬警察廳請求塡没以重衛生等情當時奉諭着該處警署查明有無窒礙復候核辦在案兹悉此案業經該署諭飭袁姓房主將該厠每日打掃清潔詳廳具復昨日又據陳姓等各租户到廳續稟經衛生科據情諭知矣 
[再傳新業公司未到案股東]  
　　新世界游戲塲屬於新業公司時代以營業失敗具稟公共公廨聲請派員理賬因該公司係合資性質與有限公司有别各股東應負擔債務責任故公廨准債權方面之請出單飭傳股東到案訊追連日以來計傳到者錢庠元吳麟書張石川賈榮章王樂平金梅先孫鋆卿董杏生應子雲鄔宗孝等各人着分别交保具結候訊尙有抗傳不到與無從查傳之股東現已由廨分别簽發特别傳單及着　　登報傳達矣 
[誌謝]  
　　昨承中華圖書館惠贈第一百七十五期「禮拜六」兩册又承廣舞臺永慶公司惠贈優待劵五紙書此併謝 
來函 
[聯益善會來函]  
　　主筆先生大鑒敬啓者敝會辛酉年徵信録業已刋竣除分送各機關及各董事會員鑒核外深恐不知地址或居處遷移者均屬無從投遞未免有遺漏之憾用特修函來前務祈刋登貴報來函欄内俾衆週知凡欲索閱請飭紀至英租界蘇州路十一號敝會總辦事處領取或來函通知即當奉呈也臨頴盼禱即頌台祺上海聯益善會謹啓八月十九日 
公布欄 
[江蘇高等審判廳]  
　　民庭判决楊甫寶與楊崔氏等因房産及身分涉訟聲明再審一案（判决主文）本件再審之訴駁斥朱阿土與朱金根因土地涉訟不服第二審判决上訴一案（判决主文）原判廢棄本案發回上海地方審判廳更爲審判沈時堂與朱桂林等因墳地涉訟不服第一審判决上訴一案（判决主文）本件上訴駁斥黄金海與陳學仁因貨欵涉訟不服第一審判决上訴一案（判决主文）本案上訴駁斥第二審訟費歸上訴人負擔李雪生等與李渭深因賠償損失不服第二審判决上訴一案（判决主文）原判除駁回上訴人附帶控訴部分外廢棄被上訴人在原審之上訴駁斥本審及第二審訟費由被上訴人負擔劉朱氏與劉錫麟因田畝涉訟上訴一案（判决主文）原判廢棄本案發還原第二審法院迅予更爲審判（以上八月十二號） 
　　民庭判决汪雅琴與劉鳴玉欠欵涉訟不服武進縣批示抗告一案（裁决主文）本件抗告駁斥抗告訟費由抗告人負擔盛陳氏與盛袁氏因欵項及衣飾涉訟上訴一案（判决主文）本案上訴駁斥第三審訟費由上訴人負擔馬伯申與黄秋水因違約涉訟上訴一案（判决主文）原判廢棄黄秋水在原審之請求駁斥馬伯申除退還黄秋水原定洋一千元外應再付洋一千元原審及本審訟費兩造平均負擔 
　　批示孫根榮呈爲縣署徇情不判請救濟由呈悉已令寳山縣槍卷送核仰即知照此批陳茂卿呈爲縣署執行濡滯再請督促由呈悉已令無錫縣查明原案妥速辦理此批夏茂森呈爲與僧恒志涉訟一案請調卷糾正俾得依法執行由呈悉查該具呈人前以與僧恒志佃田涉訟判决確定後請求原縣執行並以刑事在縣呈訴僧恒志串通彭姓等及法警雍某軟禁勒和私自遞狀代銷刑事一案呈訴前來當經本廳令據無錫縣知事呈復稱遵即切實詳查並傳集兩造到庭訊得此案確係經區董彭思詡趙得溥等出爲調處曾令僧恒志給該具呈人洋一百三十元了結有案可稽不意事後該具呈人圖謀逞刁健訟揑詞赴廳誣指法警雍陞勒和軟禁業經當庭駁斥等語該具呈人尙何曉凟至民事執行部分仰自逕呈該縣請求核辦所請調卷之處着毋庸議此批魏連山呈一件爲不服無錫縣知事管押請調卷救濟由呈悉究竟該具呈人對於吳裕泰木行訴追陳錫章欠欵案内是否確有關係因何被押仰候令縣查復並速依法辦理仰即知照此批律師張毅陶廷枋呈爲請求兼在吳縣區域執行律師職務田呈悉查上海至吳縣火車來往僅兩小時即可到達故前經呈奉部令核准上海律師得在吳縣地方廳執行職務南京距吳縣程途較遠如一律援例兼區於訴訟進行殊多窒碍所請未便照准仰即知照此批陳華春一件狀請指示具領前在崇明提供股單息摺處所由狀悉前據該民具狀請領其時卷宗尙存本廳當經遍查全卷該縣所送假扣押卷内僅有該民交狀一紙其狀内計開之股單息摺仍存該縣並未一供附送到廳有該縣各次呈文可核業經明白批示在案現在本案卷宗已因該民上訴轉送大理院核辦除據情轉令該縣查照外仰併知照此批邵沈氏一件爲朱玉峯因債務涉訟一案聲請指示訴訟程序由狀悉本案前據該氏聲請回復原狀業經轉令江寗地方審判廳查覆能否准予回復原狀應俟該廳將該氏所請救助及保人查實後再行核奪仰即知照此批（以上八月十三號） 
　　民庭判决金更生等與金書耕等房屋涉訟不服第二審判决上訴一案（判决主文）原判廢棄本案發交吳縣地方審判廳更爲審判李喬生與周佛航火巷涉訟不服第二審判决上訴一案（判决主文）原判廢棄本案發還江寗地方審判廳迅予更爲審判 
　　批示姜文蔚等一件狀請發還案卷由狀悉查錢衡同抗告案卷已於本月十日令發上海地方審判廳矣仰即知照此批俞佩生一件狀請調卷發交地方廳審理由狀悉查該民前不服靖江縣知事判决請求再審依法本廳專屬該縣管轄之件所請調卷發交吳縣地方審判廳審理自無庸議至該再審之訴原縣何以不予裁判及承審員等種抑勒究竟是何實情業經本廳回查應候覆到再行核辦此批趙錦疇狀一件爲與徐大郎債務上訴一案狀請發卷令縣執行由狀悉查本案前據徐大郎對於本廳所爲聲請回復原狀之裁决聲明抗告即將全案依證於本年七月二十七日謝送大理院核辦在案所請發卷令縣執行之處暫毋庸議此批孫進卿爲與沈松泉贖田上訴案内繳案贖價應向何處具領呈請示遵由狀悉查本案卷宗業經本廳 
 
 

Page 16

 
 
於本年七月十九日令發吳縣在案該民繳空贖價仰運向原縣具狀請領可也此批朱難芳等呈爲同仁公所涉訟案請飭縣强制執行由呈悉候令縣查明原案依法辦理此批（以上八月二十號） 
[江蘇高等檢察廳]  
　　批示沈根實狀曁抄件均悉仰候調卷核辦委任狀存此批朱有良狀悉候令六合縣知事迅予依法辦理此批聞念祖狀悉查此案該民於刑期終了後仍應發回原縣核辦所請不能照准證收及印批各一件並着發還此批王政狀悉候卷到再行核奪此批陳逸之狀悉候應卷核奪此批吳三桂吳伯彩狀悉候調卷核奪此批殷錢氏狀及抄件均悉候調卷核辦此批蔡仁福狀悉候送審核辦此批陳寳書對於虞翊臣上訴一案呈遞一狀查道生委陳立人辯護呈遞一狀以上二狀業經本應查閱候送同級審判應核辦仰即知照此示（以上八月十一號） 
　　批示冒月保狀悉候調卷核奪此批張嘉言呈及附件均悉呈請録用事涉干進應不准行附發　此批傅爕卿抄呈診斷書請求指定管轄或委員審理等情呈遞一狀姚田氏爲奉批再陳泣叩矜恤等情呈遞一狀以上二狀業經本應查閱候送同級審判廳核辦仰即知照此示顧似卿聲請撤銷上訴呈遞一狀業經本廳查閱候呈送總檢察廳核辦仰即知照此示 
（以上八月十三號） 
　　佈告爲宣布奉令處絞和姦殺人犯蔣魁榮罪狀事案緣蔣魁榮與已死徐玉秀之妻徐高氏於民國八年間有姦以後遇便續姦不計次數嗣爲徐玉秀所知夫婦時相口角民國十年舊曆五月初六日徐高氏與蔣魁榮在田間相遇談起徐玉秀動輒詈駡毆打非常憤恨次日（即初七日）徐玉秀徐高氏與蔣魁榮同在顧家蒔秧因徐高氏與蔣魁榮並打揷秧徐玉秀又駡徐高氏一次適徐高氏之子金生在田旁跌入水溝内徐玉秀令徐高氏回家與金生換衣徐高氏未去徐玉秀復向徐高氏訓斥於是徐高氏益憤私與蔣魁榮謀議擬將徐玉秀殺死即日由蔣魁榮交給徐高氏甘蔗刀一把本擬是晚下手旋因蔣魁榮之父因削烟杆覓刀不見在家盤問以致蔣魁榮未去初八日蔣魁榮與徐高氏在高成章家蒔秧至夜飯時徐玉秀向徐高氏索錢百文復起爭執徐高氏自高成章家查出後在蔣家墻外與蔣魁榮約好即晚動手殺害並約定不關灶房門以便蔣魁榮入内徐高氏回家後蔣魁榮如約從灶房門走進徐玉秀家先在客堂等候俟徐玉秀睡熟掀開輾子由蔣魁榮緻住徐玉秀團手先由徐高氏在徐玉秀頭上猛戳一刀徐玉秀喊叫周克明救命即由蔣魁榮將徐玉秀從床上拖下又經徐高氏在咽喉戳下一刀復將刀遞於蔣魁榮在咽喉横戳一刀時徐玉秀喉間尙有聲警徐高氏用蒲鞋樻在頭上敲打一下遂即氣絕當用破被草包裹屍身將兩足套入酒甕並套上藏袋縛以繩索共同抬至河邊再用條石擊其胸部抛入河内回家後共同用鋤頭剷盡地上血跡遂即上床同睡延至同月十二日屍身頭部露出水面爲周克明所見邀同地保徐英伯圖畫薄正威將屍撈至河邊見所套馬袋有徐宅玉記字樣知爲徐玉秀屍身隨至徐高氏家向徐高氏盤問得悉前情並將蔣魁榮捉獲報由警所獲報崑山縣知事騐明訊據蔣魁榮供認不諱判處死刑該犯不應聲明上訴旣經第三審法院判决駁斥並經總檢察廳呈奉司法部指令覆准飭於文到三日内處較等因奉此兹本廳於本月十九日上午十時當派檢察官前赴第三分監提犯蔣魁榮騐明正身依法處絞以昭炯戒合應布告各色人等一體知悉此佈中華民國十一年八月十九日高等檢察長許受衡（以上八月二十號） 
　　批示石高峻狀悉查此批第一審旣歸江都縣管轄該民有何請求自應遠赴該縣依法聲訴所請由應轉令泰興縣傳人咨解之處無此辦法仍不准行此批蘇學林狀悉候調卷核辦此批沈兆林狀悉仰候調卷呈送總檢察廳核辦此批陳龍庚爲武進縣延抗不遵送卷請嚴令督促等情呈遞一狀鄒逸羣保孫金川呈遞一狀以上二狀業經本廳查閱候送同級審判廳核辦仰即知照此示（以上八月二十號） 
[上海地方審判廳]  
　　判决主文（簡易庭）一件裁决馮春記聲請假扣押一案（主文）本件聲請駁斥聲請費用歸聲請人負擔一件判决陳庭甫與胡芝光因租屋糾葛一案（主文）胡芝光應將租住之甡昌里第六百十三號房屋至護胡芝光於本年陰曆六月底以前將租屋遷請應依每日一元二角計算自欠租額内扣除其洋限判决確定日交案准由陳庭甫具領陳庭甫其餘之請求駁斥訟費歸胡芝光負擔本件判决關於胡芝光應遷屋部分宣示假執行一件判决王阿東訴張東泉工資涉訟一案（主文）被告應付原告洋八十六元八角三分五厘原告人其餘之請求駁斥訴訟費用由原告人負擔三分之二被告負擔三分之一一件判决曹南興訴戴順才等欠欵糾葛一案（主文）戴順才王子祥（即黄芝祥）應還曹南興洋七十五元訴訟費用歸戴順才王子祥（即黄芝祥）負擔（民一庭）一件裁决姜金發興馬文鑒租屋糾葛聲明抗告一案（主文）本件抗告駁斥抗告訟費由抗告人負擔（民二庭）一件判决盛雲軒訴蘇顯杰爲執行異議一案（主文）原告人之請求駁斥訟費由原告人負擔 
　　批示一件劉胡氏狀領案欵由准領此批一件蔡秉蟠狀請給領單據由查存案各證並非該民一人呈交應會同原呈交人共同來廳具領可也此批一件王榮記狀請傳案由狀悉候即票傳仰該民屆時遵傳到案可也此批一件金鏞狀請執行由准予派吏執行此批一件王永盛狀交案欵十元餘數請寬限由交洋十元存候給領餘數不敷尙鉅着即籌借交案毋得飾詞延宕自貽伊戚此批一件許宏慶狀請給領證件由查本案原卷尙未奉高等廳檢發到廳所請暫從緩議此批一件沙貴發狀請展限遷讓由案經確定着速遵判將屋遷讓毋得拖延致干未便此批一件嚴味運狀請銷案由准予銷案此批一件唐頌清狀領證物由准領此批一件陸伯鴻狀請銷案由准予銷案此批一件趙丁氏狀交查封費由准交此批一件蔡銘圭狀爲聲明理由續請察核由查本案和解筆録關於欠租一層如何處置未經載明而該民應給沈少眉兩月租洋作爲善讓費及應返還押租洋六十元則記載須爲明晰沈少鋆依據和解筆録聲請執行自無不合該民對於欠租果有追償之權摺據具在儘可依照民事訴訟條例第五百八十二條聲請再審當不患無救濟之途仰即遵照將欵交案毋再牽混致干未便此批一件林昌爕狀請傳案執行由狀悉准予傳案訊追此批一件周考朋狀交案欵並訟費由准交此批一件王遠基狀領案欵曁訟費由准領此批一件許仰頤狀交鑑定費由准交此批一件鄭旭初狀請執行由候派吏執行此批一件莊苑卿狀交訟費及扣押費由准交此批（以上八月十號） 
　　判决主文（簡易庭）一件判决馮春記訴錢仁福等欠租及遷讓房屋涉訟一案（主文）錢仁福周雨生徐李氏分别向馮春記租住之房屋應即解除租約限兩月内遷讓房屋錢仁福並應償還欠租洋四十五元周雨生並應償還欠租洋三十一元徐李氏並應償還欠租洋二十一元二角均繳由馮春記具領本案訴訟費用除十分之一歸原告人訴金兆根案解决外其餘歸錢仁福負擔十分之四周雨生負擔十分之三徐李氏負擔十分之二本判决宣示假執行一件戴决謝東安與高得根因債務糾葛聲請假扣押一案（主文）着債權人提供擔保洋一百五十元後方准實施假扣押一件判决康陸氏訴龔雪堂貨欵涉訟一案（主文）本件聲請駁斥聲請費用由龔雪堂負擔一件判决于紀生與戴茂興因租屋糾葛一案（主文）被告人應將承租原告人房屋迅速遷讓並應償還原告人房租洋八元訟費歸被告人負擔一件判决金王氏訴周訪賢抵押及工資涉訟一案（主文）被告應照民國十年五月間萃昌當所出兩紙典票内載典當之物贖回交於金王氏由金王氏將坐落上邑二十八保一區十六圖表字圩一千一百九十九號周攸章户則田四分八厘六毫田單一紙返還周訪賢執管周訪賢其餘之反訴駁斥訴訟費用由周訪賢負擔 
　　判决主文（簡易庭）一件裁决　柏華與張五雲因貨欵糾葛聲請假扣押一案（主文）債務人在本城姚家弄所設之爲大紙坊全部貨物均予假扣押債務如提供擔保金額九八規銀一百兩即可向本應聲請停止或撤銷本件假扣押之裁决一件判决陳福卿訴張湘翰飯資糾葛一案（主文）原告人之請求駁斥訴訟費用歸原告人負擔一件判决吉慶珠與僧恒德因借欵糾葛一案（主文）被告人應償還原告人洋五十元訟費由被告人負擔一件判决陳鶴梅訴趙雲亭贖田糾葛一案（主文）原告人之請求駁斥訟費由原告人負擔一件判决陳徐氏訴劉興明等房租糾葛一案（主文）劉興明應還原告人租洋十三元五角沈漢林應還原告人租洋十六元九角蕭步高應還原告人租洋十六元五角騰良璧應還原告人租洋十元四角王老三應還原告人租洋十一元訟費由被告人平均負擔一件判决謝志生訴張法海等貨欵糾葛一案（主文）張法海應還原告人貨洋一百四十一元八角四分九厘陸錦春應還原告人貨洋三十三元五角六分二厘訴訟費用原告負擔十分之一張法海負擔十分之七陸錦春負擔十分之二本判决宣元假執行（民二庭）一件判决陳永緑等與任家金貨欵糾葛一案（主文）每家金應償還陳永禄洋八百五十元償還陳唐氏洋六百十六元陳永禄陳唐氏其餘之請求駁斥訟費由任家金負擔一件判决胡桂祥與張杏卿債務糾葛再審一案（主文）本件再審之訴駁斥再審訟費由胡桂祥負擔　　批示一件傅陳氏狀領單契由准領此批一件陳運舫狀領案欵訟費並證件由准領此批一件張永年狀請將欵證暫緩給領由狀悉存案存摺等件已被唐頌清將欺交案發給領回矣所請應毋庸議此批一件張筱記狀交案欵由准交此批一件趙福來狀交案欵由准交此批一件王桂發狀領案欵並訟費由准領此批一件馬志熊狀請傳案强制執行由已傳案交保矣此批一件凌琴甫狀請迅賜執行由准予傳案迫交此批一件蔡順發狀領案欵由准領此批一件張榮生狀請執行由候傳案執行此批一件王祖德狀請傳案追交由狀悉准予派吏執行此批一件張麗生狀請强制執行由狀悉候傳案訊辦此批一件王財元狀保郭順生由准保此批一件趙氏狀爲難與同居請求備案由據稱許三辣子由廨判處監禁尙未期滿究竟該氏應否同居現無先請備案之必要此批（以上八月十二日） 
[上海地方檢察廳]  
　　批示景松旺案經騐明傷痕尙輕靜候訴辦毋得架詞聲聽此批凌阿根狀悉靜候訴辦此批陳惠卿爾聽從高玉山帮毆彼此受傷均應依法訴辦毋庸飾凟此批高玉山爾向楊長五索欠糾衆扭毆雙方各受有傷痕均屬不法候偵查訴辦此批陸文興等查閱民事判詞陸王氏因年老無子將則田二畆分撥爾等作爲身後喪葬費於陸王氏與爾妻將該田出賣王姓立有定田及遷墳字據均經簽押在民事上不得爾等同憲雖屬無效但不能搆成刑事况據爾等前狀訴稱已經停止開折則共服從判决可知陸王氏旣係爾等之繼祖母恩義具在乃以爭執田産之故竟列爲刑事被告而爾妻共同簽賣置之不理世道人心尙復堪間究竟爾等有無遺棄被扶養人嫌疑尙待查究此批葉阿發姑候傳訊核奪此批翁少卿據訴烟土旣在爾手中被路警看見尙何狡辯之餘地靜候公判毋得揑詞妄凟此批周阿生狀悉爾妻被王金生誘拐業經本廳訊明提起公訴來訴又請拘方魯魯到案顯係意圖牽累所請不准此批團龍福狀悉仰卽來廳候訊此批（以上八月十號） 
　　批示吳莘耕狀及縀據均悉仰該民遵傳到案訊明核奪此批周宣氏狀悉仰候傳集人證到案訊明核辦此批喬瑞年狀悉候訊明核辦此批汪長友狀悉仰即來廳候訊此批彭玉案狀悉陶元洪如能獲案自應法辦至於私訴一節不屬本廳管轄仰向審判廳請求可也此批李阿根狀悉准如所請此批張高氏狀悉所訴如果屬實仰將該氏之子榮荃送案究辦可也此批虞朝江狀悉候送同級審判廳核辦此批童信仁狀悉仰即來廳訊明核辦此批（以上八月十一日） 
 
 

Page 17

 
 
   
 
 

Page 18

 
 
自由談 
[座右銘] [  胡林翼]  
　　久逸則筋脈皆弛心胆亦怯 
雜說 
[說今] [  郭心諦]  
　　今有廣狹二義以廣義言之爲現代當世以狹義言之爲今日卽刻然一代一世皆一刻一日之所積若夫空談百年之大計而忽於刹那之實行則刹那空過百年何存未來固不可期旣往尤不可溯其足爲吾所有而可與有成者惟在於今惟在於今之一瞬間耳 
　　古來聖賢豪傑之所能成功者亦在善用其今致力其今而已有志者可不勉乎 
　　徒知歎息昨日推諉明日而於最有價值之今則蹉跎復蹉跎若而人者生無益於時死無聞於後謂爲世間原無其人也亦可 
閒話 
[消夏雜說] [  禹鐘]  
　　余與諸友日必談讌於一處者爲雪塍佐梅韶聲汝爲笑波磊坡諸君之數子者咸具雅懷尤豪於飲故相見無日不陶然盡醉於杯酒之間炎威旣振酒樓中不能久坐一日余與諸友茗聚於西園迨至傍晚雪塍倡議於六角亭中沽酒上酌諸友僉善其議遂招茶役使備肴酒則燒酒及乾肴數事爲味特佳亭外凉風徐起池光動樹鳴蟬唱晚不休芭蕉葉大濃翠撲人眉宇松濤微振如作幽瀉夕陽冉冉自牆角而没醜石一邱迷濛於瞑色之内各有形似我儕圍坐亭中笑談雜作撙前景物到眼成賞覺一花一草咸得靜趣泉石入眼自能奇古及至夜色四合明燈未上我儕悠然冥坐酒香人語爲境愈幽時爲下旬月體不盈掛於林際繁星觸熱而出滿佈雲表夜色微茫中着光黯淡見墻隅隠約有人張雨蓋而立者則芭蕉也草際螢火熌動乘風來往微光所及耀人醉眼未幾聽濤軒中高懸一琉璃之燈爲光四澈可以遥分其餘照以是六角亭中不燈而有微明羽蟲成陣咸向燈光而趨得免其擾余等且酌且談及酣始罷自是連日集飲於此頗饒佳趣雪塍有詩示同座曰「白雲鄕即埋愁地幾輩勞人挾暑歸大地炎威隨日歛小池水皺作風微醇醪對客都堪醉花木經春未覺非却笑輕橈明月下愜心意處便貽譏」末二句自註刺近事也余次韵和之曰「世事藏驅成自擾江湖護落且言歸故應就醉追光景好約尋幽到翠微觸熱俄欣風向晚入愁未覺酒云非當盃瞑色迷諸象我輩浮沉合受譏」其餘諸友中如韶聲汝爲佐梅亦均有和作誠一時韵事也 
小小說 
[鬻畫女郎（下）] [  李劍虹]  
　　夜已深了一陣陣的冷風越加緊了伊身上穿得旣很單薄晚飯又吃得少一個弱女子怎能禁得起凍餒交迫呢所以這時伊的精神已漸萎疲了不一會已躺在地下昏迷的睡去了那時有一個又黑又瘦的跛足男子從一條小衖裏一步一拐的走出來他走到那女子的身邊便提起他那破毛竹似的喉嚨極喊道「翠珠：翠珠你怎麽還不回來睡在這裏作甚不怕被冷風吹壞了身子嗎......」翠珠正在朦朧忽聽得有人喊呌便睜眼一瞧原來就是伊的老父翠珠連忙站起身來問道「爹爹你來作甚......」伊爹不等伊的話說完便又問道「翠珠│今夜賣了幾個錢啦......現在時已不早了可以回去安睡了」翠珠聽罷這話面上現着憂色好一會才呐呐的回道「爹......今夜一個......也[  變生肘腋] 索餉北苑 
没有......爹│你先回去吧......我還要在這裏......因爲明天家裏已没有......那豈非又要餓......」伊爹接着又道一獃丫頭賣不掉就賣不掉難道還要在這裏拚命不成嗎要知吾們生成窮命强求也是没用的咳│還是快點收拾回家吧......」翠珠聽罷知道難以違拗祇得帮着伊爹收拾了那些掛的字畫一齊垂頭喪氣的回去了 
小說 
[社會小說人間地獄（一八一）] [  娑婆生]  
　　第二十五回鳳姐魂銷春宵苦短王郎福薄蜜月難圓 
　　王熙鳳嫂嫂道你問的是陸老爺嗎他年初五就到北京去了曼卿老六道那麽你要冷清煞哉嫂嫂笑了一笑道不要瞎三話四這時候嫂嫂點的櫻桃梨西崽正送上來嫂嫂便顧著吃梨不往下說了席間翠冰老九又和雪紅仙館商議許多到杭州燒香的話雪紅仙館本是久住杭州西湖上的事體自然是說來頭頭是道曼卿老六蕙娥老三等人自是聽得津津有味這一頓大餐只吃到一點半鐘方始散席各人回院俱各按下不題有話便長無話便短不覺已是二月中旬堂子裏調頭汎已過天氣也漸和暖翠冰老九和雪紅仙館約定了二月十六結伴赴杭燒香到了這日午後兩人便各人帶了一個小大姐共總四個人直往南車站買票登車翠冰老九要買頭等票雪紅仙館道車上不過四五個鐘頭何必坐頭等翠冰老九也覺不錯便坐在二等車裏了兩個小大姐雪紅仙館安置他們在相近二等車裏的一輛三等車裏不到片刻鳴的一聲汽笛那車便慢慢的開行了老九向來有些暈車加之這日忙著收拾行李上車未免起身略早很覺有些不快懶懶的便想打磕銃可恨二等車座位很短一邊又有欄杆不能躺下來伸直了脚睡老九煞是侷促埋怨雪紅仙館道全是你不好要省這幾塊錢害得我坐也不是睡也不穏正說之間查票的來了老九便向查票的道頭等車裏有空位子麽查票的道有你們要搬過去嗎加一加票就行了雪紅仙館見老九執意要坐頭等也不能過拂其意便加了票搬過去恰巧這一輛車子頭等與二等合在一齊不過頭等是兩間房間罷了老九吩咐茶房將物件隨後搬來他和雪紅仙館便先走過去一瞧頭等房間只有兩間一間是兩個外國人一男一女坐在裏面一間是一個男客臉朝裏睡熟了那客人只有一雙皮包並無許多行李雪紅仙館隔着玻璃門瞧得清楚便推門進去那男客聽見有人推門廻過頭來朦朧着眼睛一瞧那客人還没看見雪紅仙館雪紅仙館早已瞧清楚過他原來那人正是黎宛亭的要好朋友程藕舲雪紅仙館忙喚了一聲程大少藕舲方纔明白問道你們也到杭州去麽雪紅仙館道正是程藕舲道好極了我一個人正在車上無趣呢雪紅仙館道大少你爲何這樣渴睡藕舲道因爲昨天賈大人約在王熙鳳家打了一夜的牌早上九點鐘纔完没睡覺所以此刻狠疲倦呢雪紅仙館道王熙鳳那裏自從老七嫁了冷清得多了賈大人怎麽還捨不得老七的舊房間麽程竊舲笑了一笑道老七已經出來了仍舊在嫂嫂那裏做你還不知道麽翠氷老九和雪紅仙館都詫異道咦老七嫁了姓王的還没到一個月怎麽就出來呢出來得也未免太快了正是 
　　休恨姻緣都草草人生聚散本無常 
　　不知王熙鳳老七是否果眞出來究竟爲了何事且聽下回分解 
　　更正（一八○）本欄小說曼卿老六誤作芳卿老六合即更正 
[隨便說說] [  瘦鵑]  
　　八校代表赴交部索欠北京國立八校校長和敎職員代表前天同到交通部去索欠關大門冩筆據又演了一場活劇最妙的是斜刺裏殺出個程咬金來搶去了高總長寫筆據的筆和代表們吃醋還說甚麽這是交通部的筆不是高恩洪個人的筆不能簽字請由家中取筆來一番話瞧這位先生界限分得何等清楚連一枝筆也把高總長和交通部劃分開來往後中國和外國倘有甚麽疆域的糾葛派他做政府勉勉强强支持下去總不是久長之計試看北苑和各處的兵變董聖人的挨打高鐡頭的受窘所爲全是錢的問題在當局原可說巧婦難爲無米炊這樣苦苦逼着是没用的但他們敎職員家裏的夫人們也在那裏說巧婦難爲無米炊這又呌敎職員們怎麽處呢所以現在政府中最最重要的事就是要趕快解决這錢的問題 
 
 

Page 19

 
 
   
 
 

Page 20

 
 
常識 
　　（一）投稿本增刊者其材料除衛生法制道德經濟四項外增敎育科學宗敎市政雜録問答六項其語涉攻訏個人者恕不登載 
　　（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦草字跡不易辨認者佳構亦從割愛 
　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉録他稿者至隔月一日（陽曆）即可向本館取酬其領酬時之署名蓋章須與投稿時同 
　　（一）問答一項專爲喜閱本增刊諸君實有疑義藉便討論起見當擇要登載恕不給酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增刊得酌量增删其字句 
　　（一）投稿不登載者原稿恕不發還 
常評 
[釋虜] [  老圃]  
　　中國人重省界欺外鄕人故廣東人名他省人曰外江老江南人稱江北人曰江北老此本賤稱而老則尊稱其實老爲虜之轉音外江老卽外江虜江北老卽江北虜耳封建之世强凌弱衆暴寡晋伐楚虜其子女則謂之楚虜吳代齊虜其子女則謂之齊虜故當時異邦人皆謂之虜其後封建雖廢猶仍其舊名漢高祖駡婁敬曰齊虜以口舌得官所謂齊虜猶今言山東老漢光武勅岑彭曰兩城若下便可將兵南擊蜀虜所謂蜀虜猶今言四川老魏晉以來北人稱南人曰虜南人稱北人曰傖然虜本奴隸之通稱傖本楚人之稱宋孝武呼王彦德爲老傖丘靈鞠謂顧榮引諸傖渡江妨我輩塗轍乃專指北人矣南人亦稱北人曰虜陸游筆記謂南朝稱北人曰傖父亦稱虜父上谷王洪軌爲南齊刺史勵清節州人呼爲虜父使君蜀人呼中原人爲虜子東坡詩久客厭虜饌是也因目北人仕蜀者爲虜官晁子止爲三榮守民有訟資官縣尉者曰縣尉虜官不通民情子止爲窮治之果負寃民旣得直拜謝而去子止笑諭之曰我亦虜官也汝勿謂虜官不通民情聞者皆笑平心論之官期於通民情誠無取乎虜官然以異省人爲虜乃封建時代之蠻俗亦可不必也 
衞生 
[霍亂叢談] [  鳳賓]  
　　（十）挑痧與括痧 
　　痧症之名起於後世字書不載痧字朱震亨心法一書述絞腸沙證治可見古時祇有沙字推其原因因血氣不和之時按穴括之皮膚發紅點如沙子故以沙字名其症後世造成痧字沿用已久不覺其生澀至於霍亂二字見於素問乃揮霍撩亂之義也歐美醫界稱之爲Cholera根據希臘字有膽汁之義因本症中吐瀉物内時含膽汁也 
　　俗所謂發痧徵象不一或因胃腸不舒或因暑天中熱或因「屍體毒」（卽託曼毒）與菌毒素（即託克辛）誤入臟腑舊社會中統名之爲發痧或痧氣實則此種名稱因無定義與界說將來應歸淘汰之例 
　　括痧乃利用其刺激性尙無大礙挑痧以細長之鐡針或刺入四肢或深入臍下由理髮匠爲之最爲危險 
　　余習醫時醫院中有一看護自稱知曉挑痧術且置備鐡針一副同伴中欲研究其術之有無效用會有病霍亂者來乃令看護爲之挑痧雖挑各部仍屬無效乃用食鹽水救治而愈 
　　總之痧氣之可愈者不挑亦愈其劇烈者挑亦徒然吾人何能以寳貴之生命委託於毫無醫學智識之理髮匠哉 
　　且挑痧者屢以靜脈穿破使注射鹽水時多所窒礙某日余往彭姓家診霍亂見四肢上顯著之靜脈均爲理髮匠用針挑穿紺色殷殷痕跡俱在幸而臂上尚有一處即該匠挑而未中者余卽於此靜脈内灌注鹽水而獲救也 
　　昨今二年有孕婦三人經余診治均屬得救所幸者其腹部未經挑痧匠施其可畏之術也 
　　治痧機關中逢已挑痧者或孕婦雖病霍亂舁入求治輒命之歸家不與注射生理食鹽水余深望此種見解早日消除蓋孕婦及已挑痧者非無救法允宜一視同仁也 
道德 
[西方格言（三二四）] [  謝介子選譯]  
　　惰憂之母也（布頓）（Burton） 
　　同時獵二兎不能得其一（法·荷·德諺） 
　　人當靈敏而毋遲鈍（英吉利諺） 
　　幼稚不學之醫生必先備三墓田（德意志諺） 
　　資産少憂患少（英吉利諺） 
　　信用貴於兼金（德意志諺） 
　　荒忽之守者易招狠敵（英吉利諺） 
　　一怯生衆怯（德意志諺） 
　　輕信者轉覺人之眼光短淺（英吉利諺） 
　　優柔足以助人之惡（莎士比亞）（Shakespere） 
[電車上之不公德] [  李友三]  
　　有一天下午四點半的光景我從西新橋乘了一部五路電車到英大馬路其時電車上的乘客是稀得很我就靠近門口選了一個空位子坐下不多一刻電車已經到了東新橋此時上車的人非常的多大多數是攀住兩旁的皮圈立着以後又上來了一個年老的婦女年紀大約五六十歲了穿的衣服到很清潔但是他那兩隻脚非常的小立在車裏好像被風吹的樹一樣這時我的心裏發生了一種慈悲立起身來就請他老人家坐下誰知在我旁邊有個中年男子見我立起就想接位畢竟被我將他擋住以致這個位子仍歸老婦坐下但是我多受了這無知識的男子一下白眼我也不去睬他 
　　當我立起之後有一個短視眼與我背對背立着不防他是個吸烟的忽然之間我的腿上覺得蜂刺如的猛痛我掉頭一看不是别的原來這位短視先生作法見他的右手垂着拿了一枝香烟香烟的頭是貼對着我的長衫以致我一件半新舊的長衫燙成老大的一個洞因而與他口角起先他倒不服後來究竟我的理由充足他那半枝劣貨香烟竟被我擲之窗外方算了事其時電車也就到英大馬路我就下車到我的目的地去了 
　　以上二種差不多好像他們應得的習慣以爲我出了錢由我自由坐呀立呀吸烟呀立在門口乘凉呀以致上下的人更是擁擠得不堪年强的猶可年弱的豈非又要出種種的危險景像嗎咳中國人的道德已衰到極點了要是再像這樣的下去中國可就要弄得不像樣了（乙種酬） 
 
[中國軍費]  
經濟 
[商業問題之研究（續）] [  吳東初]  
　　零購學（六十九）貨物盤存（二）盤存與利益 
　　盤存之宜正確盡人皆知其中尤有一極大關鍵爲商店所不可不明悉者卽與利益之關係也吾曾言盤存切忌多報與少報二弊有其一即與實情不合所謂實情者不過指店内盈虧之狀况耳 
　　檢點貨色無非記録數目不論何種生意大抵同一手續此項手續爲盤存機械的之一部份手續若得可靠之人員卽付託其事而竟其功盤存之其他一部份手續並未有如是 
簡單者即估值是也記録貨數事易估計貨值事難盤存之難點在斯盤存之要點亦在斯 
　　估計貨值各行生意不同因性質有異固不能一律强同亦不必使之同也然所謂估計之要義不論任何行業莫不認爲不可不共同遵守其要義爲何即寗可少估將來賣出超過預估之外則利益多如或多估將來賣不上價則損失多矣商店於盤存時能抱此要義以行則盤存係出於眞確之見解矣 
　　有二事爲行此要義之標凖所謂欵式與用途是也欵式有時能提高貨值亦能減低貨值所謂提高不外照原進本或市價估算而不打損耗也至言減低即按原進價或當時行情打對折或三四折而損耗打算很大也譬如女子衣裳時時變遷常須經過此種估價之減低男子衣服似較好 
　　至於用途則視日用品與奢侈品而分别估計貨值也日用品之虧耗有限奢侈品虧損無定以故食米糖鹽麵粉等項估值不照原進價即照當時行情事後出賣當無大變動也若化裝品則情形逈異估值時頗難代擬全視店中情形與市面銷路如何耳 
　　盤存如少估貨值首年不無於店中經濟狀况稍爲減色蓋存貨價值不大不啻表示店中貨本並不十分充裕然有時則未盡如此蓋由内行眼光視之該店經濟情形實甚爲穏妥也何則因存貨少算將來賣不出固無大關係設能賣出豈非超過預算之數目而多加一筆額外之收入乎譬如某店存有白洋布百疋本可估爲一千元者而於盤存時只算作五百元將來若以一千元賣出豈非店中多增五百元之利益乎 
敎育 
[鄕村小學附設農業習科之我見] [  王怡如]  
　　我國以農立國人民之業農者幾占十之七八然多數農民智識幼稚耕種方法式由舊章不加改革以致生産力不能增加國内糧食缺少且有仰給外人之勢欲圖補救非根本解决特别注重農業敎育不爲功然農民迫於經濟不甚充足斷難受高等農業敎育故欲灌輸農業知識莫如利用小學敎育注重初級農業敎育其辦法可於鄕村小學中（最後一二年）附設農業補習科注重農業陶冶專授農業常識且可利用農忙放假使之實地練習如是則智識技能雙方並進他日成效必有可觀且此種辦法於經濟方面無甚關係推廣速而普及易如學生出校無力升學者即可自行耕種以謀生活種種利益筆難竟述甚願海内敎育家速起提倡焉（乙種酬） 
宗敎 
[耶敎之優點] [  孜孜]  
　　在未開篇以前我須要申明一句就是我並不是一個耶敎徒這一篇文字也不是替他鼓吹上帝耶穌不過我素來喜歡研究對於耶敎的道理我覺得迷信之處固在所不免然而確也有好幾層優點兹將其大而要者寫下與諸君研究　　（一）爲人犧牲凡人在世間要做一番轟轟烈烈的大事業爲社會人民謀幸福者非具有「爲人犧牲」的這種精神不可即不以一己之利禄爲念而以殺身成仁爲目的是也耶敎中對於發揚此種精神甚爲注重他們的金律就是非以役人乃役於人 
　　（二）破除階級階級制度是社會中一種牢不可破的惡習俗近代反對這種制度的也是非常之多耶敎與他也是處在反對的地位的新約書中有「至高者必降爲至卑至卑者必升爲至高」一語這就可以打破世俗眼光中的一種高卑制度又說是惟有貧人得進天國富人要進天國比駱駝穿過針眼還難這也可以破除世人重富輕貧的習俗 
　　（三）世界大同世界大同主義人人知道是好的不過這個目的很難達到也是人所共知耶敎實在可以提倡這種主義因爲他說五洲人士全是上帝的兒女上帝也以愛兒女的心愛他們所以他們也應當以友愛的心彼此相愛不分畛域如弟兄姊妹一般所以有人說今年的世界基督敎學生聯合會就是世界大同的初步 
　　除以上三層而外還有幾層較小的優點如扶助貧苦禁戒烟酒尙誠實重博愛等等不一一贅述也（乙種酬） 
 
