# 1921 - 50 - 4917245

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[何不巡閱庫倫（老圃）]  
　　今者庫倫待援孔亟果欲爲第九師謀駐防之地似應向庫倫而行不應向江蘇而行江蘇無邊患來此何幹北轍南轅行軍者得母失道乎 
　　中外輿論皆以巡閱使爲無用而政府獨以爲奇貨記者姑不反對巡閱使之制第謂蒙古一帶急待於巡閱尤賴有宿將任之乃庫倫不靖竟無人巡閱而獨於此時實行巡閱蘇皖贛何好整以暇乃爾 
　　然而庫倫瘠江蘇肥庫倫危江蘇安舍瘠而擇肥去危而就安故號召援庫皆逗撓不進使雍容坐鎭江東則輕裘緩帶而來矣 
命令 
　　二月二十五日大總統令余憲文加陸軍少將銜此令 
　　又令審計院院長莊藴寬呈請任命張鑑爲協審官應照准此令 
　　又令兼署陸軍總長靳雲鵬呈請授黄公略爲陸軍砲兵中校張大鈞加陸軍步兵中校銜均照准此令 
　　又令林爾嘉劉安生均給予二等大綬寳光嘉禾章程肇湜給予二等大綬嘉禾章此令 
　　又令徐震方黄繩武抣晋給四等文虎章此令 
　　二月十四日大總統令王泳給予四等寳光嘉禾章張錫齡張淸澤王　賢萬宗周廖成廉唐瑞文均晋給四等嘉禾章此令 
　　又令恩鞫應國梁黄厚誠黄錫銓許金水均晋給三等嘉禾章李廷彩高超李瑞　均給予四等嘉禾章此令 
　　二月八日大總統令楊毓瓚給予三等寳光嘉禾章郭承緒晉給二等嘉禾章錢承鈞施震華均晉給四等嘉禾章此令 
　　又令曾樞進林華均晉給三等嘉禾章沈昭華晉給四等嘉禾章此令 
專電一 
　　北京電昨八時優林宴報界到二十五人優演說（一）到京半年商約未辦好甚遺憾（二）勞農俄國與遠東共和國經許多磨折今始成功列强有以遠東目爲勞農政治者非也遠東外交關係當然不採過激主義况遠東國民大會業經召集眞民意有所寄託（三）世界尚未脫離軍閥主義戰勝時代中俄共和主義終能發揮外界之干預不足慮祝中俄人民爲前途造福次邵某演說如外交部口脗次白某演說次潘某演說後副代表郭達烈夫演說謂俄代表係人民所選出華報界亦代表人民今日不啻中俄人民之握手十二時始攝影散（二十六日下午四鐘） 
 
 
 

Page 5

 
 
   
 
 

Page 6

 
 
專電二 
　　北京電張口電鄒芬於敬（二十四）日率同參謀副官等出發赴前線視察又褚部三四百人現已退至烏得（二十六日下午一鐘） 
　　北京電援庫軍開拔費商由奉直先墊再令國庫撥還（二十六日下午二鐘） 
　　北京電部電鍾毓赴滿站與俄員直接交涉接受退庫難民（二十六日下午二鐘） 
　　北京電本日閣議京奉路唐榆段設雙軌又建築綏包路線工程各擬籌欵辦法均通過（二十六日下午四鐘） 
　　北京電黑省與遠東代表訂之局部通車六條通過三月一日簽字現續議通車手續（二十六日下午一鐘） 
　　北京電哈電日本派大内少將赴崴埠等處慰勞日軍元（十三）日抵哈删（十五）日赴崴（二十六日下午一鐘） 
　　北京電陳遐齡電劉贊廷竄回白墩子我軍已將鹽德各屬收復（二十六日下午一鐘） 
　　北京電交部以叨林滂江烏得一帶設郵局諸多困難擬定暫設軍事傳遞（二十六日下午一鐘） 
　　北京電靳以江浙對新選舉太冷淡派某某二人南下督促（二十六日下午二鐘） 
　　北京電盧永祥請截浙烟酒稅充第一師餉（二十六日下午二鐘） 
　　北京電江海關請留充公嗎啡配藥稅處恐流弊（二十六日下午二鐘） 
　　北京電交通大學組織法八條核准（二十六日下午二鐘） 
　　北京電英美烟公司運烟經德州臨淸關徵稅拒不繳謂退舊換新電京核辦（二十六日下午二鐘） 
　　北京電海薩决引退劉冠雄有繼任望（二十六日下午二鐘） 
　　北京電邵領自崴電日本獲得烏蘇里鐵路南段以北之路向我要求供給車輛材料應否照南段例供給請核又電俄郵事俄人刁難拒收寄沿海州郵件請部確定辦法（二十六日下午一鐘） 
　　北京電院催趙從蕃速赴贛任漾（二十三）電推辭不許（二十六日下午二鐘） 
　　北京電甘省會電院以停止納稅拒蔡成勳帶兵蔡若來侍從不得逾一排（二十六日下午二鐘） 
　　北京電趙倜請截全豫收入撥賑院覆支配賑欵早經確定仍請照章解京（二十六日下午二鐘） 
　　北京電陜已截留全部烟酒稅政府昨追認核准（二十六日下午二鐘） 
　　北京電外部對奉張保于漢冲爲暹羅公使部議否决理由（一）中暹互使手續未完（二）于氏不諳法律洋文難勝任（二十五日下午四鐘） 
　　北京電鄂象鼻山礦有借美金五百萬辦煉鐵廠說（二十五日下午四鐘） 
　　北京電院禡日（二十二）通電行政會議已飭内部從速召集請各省速派員如到半數以上卽開會（二十五日下午四鐘） 
　　北京電豫督長禡日（二十二）電院詢外傳選舉展期確否院覆并不展期（二十五日下午四鐘） 
　　北京電全國急募振欵大會昨爲開募第一日各校生分向城内外散放救災紀念券應募者尚稱踴躍至游客以中央公園最盛（二十六日下午二鐘） 
　　北京電今午田中玉赴保張學良回奉（二十六日下午四鐘） 
　　天津電曹錕定感（二十七）晚由保返津聞保定會議對庫事極不滿意 
　　天津電長蘆運使丁乃揚將繼任兩浙王鴻陸繼丁任（以上二十六日下午十一鐘） 
　　漢口電省署有（二十五）日會議宜昌兵災决於宜沙加抽釐稅一成充賑（二十六日下午三鐘） 
　　香港電敎育會議定四月十四五六號在北較塲開運動大會 
　　香港電華北賑災會組募捐八十三隊正副隊長已舉出皆政商學熱心家 
　　三隊正副隊長已舉出皆政商學熱心家 
　　香港電陳烱明漾（二十三）日電覆浙盧贊成佳（九日）電主張 
　　香港電徐紹楨有辭水陸警監說　　香港電全省釐廠廖財廳擬招商承辦（以上二十六日下午六鐘） 
公電 
　　長沙宋鶴庚等通電各報館鑒讀我趙總司令主張自治迭次通電反復推勘義無餘藴鶴庚等同屬編氓分列軍籍體會所及不能已言國家每有改革皆以武力爲轉移用之以發皇正誼則萬世永其謳歌用之以製造威權則盡人痛加指摘民治已爲布菽之需軍閥將成强弩之末大勢所趨識時爲上此同袍應有之覺悟並望國人加意者一也南北戰爭各有揭藥犧牲至鉅結果皆虛苟不於自治積極進行則北廷抱統一之幻想其政策固不足有所成西南矢護法之精誠而目的亦難於遽達求眞諦之所在母歧路而周旋此同袍應有之辨别並望國人加意者又其一也鶴庚等從事義師於茲數年飽經世變洞悉輿情不求根本解决之方别無息事寗人之計明知欠餉甚鉅羅掘已窮而猶願節衣縮食供新事業之挹注者無非忍一時之痛苦策百年之治安蘄向旣决上下一致異日大成卽解甲歸里受自治之支配享自治之幸福寗非盛事倘有障礙自治之進行責任未終鞭弭猶在惟有追隨賢達以實力决心共謀擁護不稍依違其間也敢布悃誠諸維亮察宋鶴庚魯滌平田應詔謝國光吳劍學蔡鉅猷唐義彬葉開鑫賀耀祖唐生智鄒序彬趙鉞張輝緹陳嘉祐羅先闓劉叙彝田鎭藩李韞珩唐榮陽陳渠珍葛豪仝叩敬印 
世界路透電 
[倫敦近東大會記]  
　　二十五日倫敦電近東大會今日午後集議協約國所議派國際委員會實地調查以解决希土兩國關於士麥那及塞拉斯居民之爭點惟以雙方須承認公斷之結果對土和約其餘條欵不得更動雙方須卽停戰交換俘虜並擔保和局未成前少數人民之安寗爲條件茲請士相土菲克爲主任之土國代表團表示對於此議之意見喬治氏解釋對土和約某某數點所受時局變遷之影響例如關於阿米尼亞與克狄斯坦之條欵須於今次會議討論惟其他各點不得提議土相土匪克氏派比克薩氏作答比克薩氏曾發表宣言土國諸代表旋决議會商定今日午後五時答覆大會繼請希臘代表團表示意見希相加洛哥羅波洛斯氏答稱彼已致電雅典政府請示晚間比克薩氏宣稱彼無權接受對土和約中之數部分請准電達安哥拉政府星期一日晚間可接覆電大會准如所請俾對於希土兩國均無偏袒法總理白里安氏旋與客述及賠償事謂德國答案如果合理彼極願聆之否則德國將不爲人所恕德國如力能賠償則甚佳如證明不能付出口稅百分之十二則將酌量減輕云 
[德國對於賠欵問題]  
　　二十六日倫敦電每日紀聞柏林訪員電稱德國答案將請建設一國際出品售賣大機關及以德國實業産品一部分分給協約國以作賠償並搭付現金若干 
　　二十五日柏林電半官消息德國專家開最後會議由外交總長西門士氏主席一致議决因經濟與財政上之原因不能接受巴黎大會之要求如依據巴黎决議而求解决勢必召世界經濟生活之破壞聞諸專家已贊成臚舉不能接受原因之說明書並稱彼等一致贊成中央政府願傾全國之力以作堅决答案之觀察點 
　　二十五日柏林電德外交總長西門士氏昨演說賠償事一再申明前意以爲每年賠償與出口稅無異使德人爲其奴隸並謂德國專家委員會初以答案乃不可能事今則改變初意已擬就若干建議較諸巴黎决議稍有可使人同意之餘地者内閣卽將討論之綜之一國斷不能賠償二十七國之損失云云 
　　二十六日倫敦電據柏林電稱某報警告大衆防備倫敦大會進行之際德國發生武斷政變一節茲由末尼克某報柏林訪員述其原因如下愛爾哈德氏爲開浦叛變案之主要贊助者近進言實業巨子斯汀恩氏謂如德政府此次與協約國談判復遭失敗則當設法推倒之而自爲迪克推多斯氏以此舉近於狂妄卽加拒絶聞魯登杜夫將軍前亦拒絶同一提議又聞愛氏徒黨不足四千人 
[國際聯盟行政會記]  
　　二十五日巴黎電國際聯盟行政會致美國之覆文雖尚未擬就自由報探悉行政會擬於文中宣布願於五月間下届會議聆美國之意見今則暫緩作决行政會决議設一特别臨時委員會審查世界裁減軍備問題會中有勞工代表一人 
[新芬黨之大激戰]  
　　二十五日倫敦電柯克郡美克羅姆附近庫爾伏基格地方有新芬黨襲擊國軍據非官場消息此爲愛爾蘭黨人襲擊最劇烈之一次聞國軍死者十四人黨人三百名暗伏山中以嚴石爲蔽攻擊格蘭特少佐所率乘摩托載重車之輔助警察七十名聞格與警察三名均遭槍斃雙方激戰數小時之久警察以勢弱携其受傷者敗退但被迫委棄十人此十人大約已死現信新芬黨亦遭重大損失現已有大批援兵助以飛機一架馳往戰地 
　　二十六日倫敦電新芬黨此次攻擊設備甚周曾於作戰之地預埋地雷一聲轟發卽開槍猛擊又據另一消息警察因路途全爲斷樹碎石堵塞故不得不求掩蔽之所黨人且用炸彈施擊互鬥良久黨人由三面包圍警察乃向美克羅姆且戰且退直至瞭見美史羅姆始已死傷者已運至美克羅姆居民大震當道已命居民勿外出現悉國軍死者一人傷者八人黨人死傷之數未詳聞於退走之際爲機關槍轟斃甚多戰後有飛機翺翔天空如見黨人所在卽擲炸彈美克羅姆居民因恐報復紛紛逃亡 
[英國礦工與礦主之談判]  
　　二十五日倫敦電礦工與礦主今日復開工資談判繼卽延會無商妥氣象礦工秘書霍治斯氏謂前途極爲黑暗聞雙方已因全國工資計劃及統一煤業事發生頓挫礦工主張各區工資不分畛域磺主則反對分派其利益謂統一煤業將使此業成爲慈善機關礦工幹事部定下星期考慮一切 
[英國之殖民部]  
　　二十五日倫敦電殖民部將於三月一日起開辦中東事務暫以專家十五員組成一小部管理巴力斯坦美索波太米亞阿典及英國勢力範圍骨其他阿利伯區域之事務 
[英國之太平洋海軍]  
　　二十五日倫敦電中國·東印度·澳大利亞之英國艦隊總司令將在檳榔開會討論太平洋海軍防務問題而非如前傳在新加坡開會大約將於三月八日集議 
[萬國報界大會]  
　　一月十九日美國哥倫比亞通訊云一九二一年全球報界大會原擬於十月間在澳洲雪梨舉行今改在火奴魯據大會會長（維廉士氏美國密索里大學新聞科主任）聲稱大會閉會後將請各代表游歷菲列濱羣島代表政府願傾全國之力以作堅决答案之觀察點 
　　二十五日柏林電德外交總長西門士氏昨演說賠償事一再申明前意以爲每年賠償與出口稅無異使德人爲其奴隸並謂德國專家委員會初以答案乃不可能事今則改變初意已擬就若干建議較諸巴黎决議稍有可使人同意之餘地者内閣卽將討論之綜之一國斷不能賠償二十七國之損失云云 
　　二十六日倫敦電據柏林電稱某報警告大衆防備倫敦大會進行之際德國發生武斷政變一節茲由末尼克某報柏林訪員述其原因如下愛爾哈德氏爲開浦叛變案之主要贊助者近進言實業巨子斯汀恩氏謂如德政府此次與協約國談判復遭失敗則當設法推倒之而自爲迪克推多斯氏以此舉近於狂妄卽加拒絶聞魯登杜夫將軍前亦拒絶同一提議又聞愛氏徒黨不足四千人 
[國際聯盟行政會記]  
　　二十五日巴黎電國際聯盟行政會致美國之覆文華尚未擬就自由報探悉行政會擬於文中宣布願於五月間下届會議聆美國之意見今則暫緩作决行政會决議設一特别臨時委員會審查世界裁減軍備問題會中有勞工代表一人 
[新芬黨之大激戰]  
　　二十五日倫敦電柯克郡美克羅姆附近庫爾伏基格地方有新芬黨襲擊國軍據非官場消息此爲愛爾蘭黨人襲擊最劇烈之一次聞國軍死者十四人黨人三百名暗伏山中以嚴石爲蔽攻擊格蘭特少佐所率乘摩托載重車之輔助警察七十名聞格與警察三名均遭槍斃雙方激戰數小時之久警察以勢弱携其受傷者敗退但被迫委棄十人此十人大約已死現信新芬黨亦遭重大損失現已有大批援兵助以飛機一架馳往戰地 
　　二十六日倫敦電新芬黨此次攻擊設備甚周曾於作戰之地預埋地雷一聲轟發卽開槍猛擊又據另一消息警察因路途全爲斷樹碎石堵塞故不得不求掩蔽之所黨人且用炸彈施擊互鬥良久黨人由三面包圍警察乃向美克羅姆且戰且退直至瞭見美克羅姆始已死傷者已運至美克羅姆居民大震當道已命居民勿外出現悉國軍死者一人傷者八人黨人死傷之數未詳聞於退走之際爲機關槍轟斃甚多戰後有飛機翺翔天空如見黨人所在卽擲炸彈美克羅姆居民固恐報復紛紛逃亡 
[英國礦工與礦主之談判]  
　　二十五日倫敦電礦工與礦主今日復開工資談判繼卽延會無商妥氣象礦工秘書霍治斯氏謂前途極爲黑暗聞雙方已因全國工資計劃及統一煤業事發生頓挫礦工主張各區工資不分畛域礦主則反對分派其利益謂統一煤業將使此業成爲慈善機關礦工幹事部定下星期考慮一切 
[英國之殖民部]  
　　二十五日倫敦電殖民部將於三月一日起開辦中東事務暫以專家十五員組成一小部管理巴力斯坦美索波太米亞阿典及英國勢力範圍内其他阿刺伯區域之事務 
[英國之太平洋海軍]  
　　二十五日倫敦電中國·東印度·澳大利亞之英國艦隊總司令將在檳榔開會討論太平洋海軍防務問題而非如前傳在新加坡開會大約將於三月八日集議 
[萬國報界大會]  
　　一月十九日美國哥倫比亞通訊云一九二一年全球報界大會原擬於十月間在澳洲雪梨舉行今改在火奴魯據大會會長（維廉士氏美國密索里大學新聞科主任）聲稱大會閉會後將請各代表游歷菲列濱羣島代表駐火奴魯時將由夏威夷政府招待一切游歷菲島時將由菲島政府爲主人 
[美國航業近情]  
　　二十五日紐約電美國航務部之船六百十六艘共一百二十五萬噸現有半數閒泊航務官員現信須俟再有百船停駛則航業墮落始達極點估計一九二一年前六個月内航務部船隻之駛行者須損失英金六百二十五萬鎊 
[美國出口貨統計]  
　　二十五日華盛頓電一月份美國出口共值六百五十五兆元内有現金三兆元入口品共值二百另九兆元内有現金三十八兆元（註上數恐不準確） 
[各國近事記]  
　　二十四日倫敦電各國船主與水夫今日在倫敦開會預料須一月始能蕆事由萬國勞工局主持會務 
　　二十五日墨爾邦電澳洲水夫罷工業已告終各船閒泊者不日卽將開駛 
　　二十五日哇太樺電農黨領袖克里萊爾氏今日在加拿大下院述及英相喬治氏近在英下院所發『不能過望此數小島肩荷帝國海軍防務完全擔負』之宣言謂此語與將來殖民地首相大會甚爲關係又謂加拿大如須協同擔負此種應急之防務或加入帝國他種協定則應先得國會之同意克里萊爾氏又促請加拿大首相談判此事時須愼重舉步 
　　二十五日華盛頓電被選總統哈定氏通告參議院彼願海軍有足用之經費並繼續進行目下之造艦計畫而勿過事縮小範圍哈定氏答某方面詢問謂彼極贊成參議院海軍股員會增加衆院規定之海軍預算經費 
　　二十五日華盛頓電參議院議决撥欵五十萬元以充美國農民所助振濟中國飢民糧食之運輸費 
太平洋路透電 
[北方近事記]  
　　二十六日北京電美政府已爲日本抗議美公司無線電報合同事致牒日政府交通部决議派員測量黄河鐵路橋將聘用外國專家四人代表英美法比四國以六個月爲限期徐總統議影印四庫全書現正在考慮中估計每部須需費六萬元日使署稱日本擬購五十部現信他國亦必購此希有之叢書惟原書僅餘四部分儲四處聞無一處完全將集合而成一全部陸續付印路透電社探悉中英西藏談判前十二個月内並未舉行外間所傳開議之說實屬不確 
[東俄近事記]  
　　二十五日赤塔電遠東政府領袖克拉斯諾奇柯夫氏向議會演說謂一九一八年美日出兵西比利亞條約志在輔助捷克軍出境及建設遠東俄羅斯民治政府今賴俄人之協助已達此目的故外兵不再有占據俄屬遠東一大部分之理由又稱俄國如渴求戰事則將效出兵國之所爲干涉鄰國之事務但俄國勞農兩界舍自衞外並未執戈此爲顯著之事實云 
[駐日德使]  
　　二十六日東京電德國大使索爾夫博士今晨呈遞國書由皇太子代日皇接受 
國内要聞 
[叨哈防務之危急]  
　　庫倫失陷多日當局對於規復辦法尚無何等把握乃聞俄蒙匪現已籌齊糧械集衆萬人擬日内分攻叨林及恰克圖兩處在北則驅逐華軍使其完全離境在南則一意進取乘勝直搗内蒙此爲該匪固定之計劃連日叨恰兩處警報紛來就現狀觀之叨防尤較恰防爲危急聞援庫總司令部以叨防兵力尚厚當能支持惟後路空虛難資策應頗主另調重兵屯駐烏得前以爲叨軍之聲援後以固内蒙之屏蔽此議尚覺周密政府現正攷慮有無可調軍隊再行定局至恰克圖方面形勢亦甚吃緊該處交通阻隔派隊赴援必須取道於西伯利亞輾轉需時緩不濟急因此中央亦只責成陳毅督率原有軍隊盡力扼守聞陳氏昨有兩電抵京除報告軍情外並以民政員路邦道公忠幹練曉暢戎機請派爲恰防總司令加授陸軍職銜以便指揮各軍協同防守又另電以試署騎兵團長于文泰等改編以來訓練軍隊維持地方均稱得力值此防務吃緊懇將該團長等一律改爲實授俾專職責 
　　又據某軍事機關消息俄黨攻入庫倫後分爲兩大支隊第一支隊係俄人波魯斯夫統率共三千五百餘人現已屯駐庫汗山土山敖王合樓各要隘第二支隊係攻擊先鋒兩隊混合編制爲日本人尾田一郎少佐統率該支隊現已擬由庫北進攻買賣城（恰克圖）實行驅逐陳毅出境 
[王士珍將南下就任]  
　　屢傳不就三省巡閱之王士珍近忽有到任之說其衞隊第九師一部已將開拔南下據北京某報述其内幕云自李純死後江蘇人標榜廢督裁兵及蘇人治蘇等旗幟政府固置若罔聞卽蘇人中亦不無軟化故自王瑚長蘇令下卽羣趨而擁戴王瑚王士珍巡閱蘇皖贛命下卽有人奔走於王氏之門王瑚蒞蘇固以王士珍就否爲條件有識之人於王瑚長蘇之時固知王士珍之必就巡閱無疑而擁戴王者猶揚言士珍恬淡必不就職士珍本人本極深沉其左右又不乏策士以京師爲政潮漩渦故籍隂曆度歲遄返正定暫避其鋒表面雖無出山之意實則以退爲進卽於此時整備行裝業定於本月二十八赴新由陸錦編一旅爲王士珍衞隊先設行轅於徐州徐觀風頭各方如無反對卽赴南京蘇人前曾糾合皖贛同聲拒王現亦自無法轉圜乃倡爲王如不往張勳卽來之說以杜人言而謀自解其實王瑚蒞蘇之時蘇人卽言王瑚遲去一日卽齊耀琳多留一日故凡對於王瑚稍進忠言者卽指爲齊黨此次憑空謂張勳將巡閱蘇皖贛猶是襲用前此故智耳惟據某方面消息前新安武軍統領陳德修日前在蚌會議情形至爲秘密軍署除參謀長一人外無有知其内幕者其列席參加者有某巡閱使代表張勳代表康有爲代表其重要問題爲解决蘇皖贛巡閱使之屬王屬張奉天方面則極力主張排王保定方面亦卽聯絡直魯豫鄂晋爲王後盾事爲蘇督齊燮元所聞特遣王參謀帶領護兵五十二名趕到徐州與鎭守使陳德修密談多時當夜回寗復命據聞蘇督意見如事機急迫則將第六師全部移駐徐州預備一切觀此則王士珍之就任於奉直兩方固極有關係也 
[喧傳中之曹張來京說]  
　　曹張來京之說發生業已多日自張氏派其子張學良到京後外間又謂張學良代表伊父向各方面接洽一切而張作霖將不復來京者然據交通界消息則張氏仍决定來京已囑京奉路局備特别花車一輛外花車六輛聽候應用此節卽爲張氏來京之證據曹氏亦囑備車惟來京尚無確期耳據聞此次曹張兩氏來京仍爲共同維持中央政策之進行剷除各方面之誤會將來磋商之重要問題卽爲疏通各省實行選舉以維北方政局根本問題及决定援庫軍隊之分配問題及内閣所决定之裁兵問題至内閣所定裁兵辦法擬首先裁减新編軍隊次及於非正額之軍隊藉以維財政之命脈一俟與曹張磋商就緒後卽按期實行更有一關於中央政費之問題卽官俸在一百元以上者皆暫領一百元此事亦俟與曹張磋商後卽將實現聞張子學良在京與當軸接洽已粗有頭緒業於昨日早車前赴保定謁見曹氏商榷一切 
 
 
 

Page 7

 
 
又據某方面所談曹張入京原因與此略異據云自盧永祥主張緩辦選舉政府起用張勳二事發生以來時局頓呈不良之現象政府爲維持大局起見勢不能不問計於曹張此曹張來京消息之所由來然在曹張未晤面以前又勢非將目下雙方應協商之各問題先行一度交換意見不可除曾由曹氏派人赴奉一次外張子學良又於日昨早車赴保向曹陳述張氏對於時局之意見據所得保定電話曹氏决不願以私人意見偶有參差致牽動大局並告張學良如張能來京一行彼亦當然來京共謀解决時局之法其重要之議案則與外傳者略有出入聞（一）爲疏解盧永祥方法（二）爲分配軍費問題（三）爲選舉問題（四）爲聽張勳自由辭職問題（五）爲更換某省督軍問題似此則曹張之來將與時局有莫大關係也 
[統一委員會之時局談]  
　　國務院所設之統一善後委員會按每星期四招待外國記者昨日（二十四）又屆招待外國記者之期有日本大阪東京等報駐京通信員共七人赴會詢問時局意見由該會總務科副主任李欽（前魯省財政廳長）代該會坐辦潘復接見按其談話與現政局不無多少關係惟是否悉確閱者辨之茲將其大略情形誌下（問）王占元是否反對選舉（答）王占元積極進行並未所對（問）雲南之情形如何（答）劉顯世已回貴州劉與顧品珍昨日均有電到京服從中央（問）中央有任命顧品珍爲雲南督軍劉存厚爲四川督軍熊克武爲三省巡閱使消息確否（答）並無此事（問）庫倫之現狀如何（答）現尚平靖（問）對蒙是用武力抑用懷柔（答）對蒙當然用武力但此非蒙人自身之事中央對蒙並無問題但對俄須少加研究（問）北京蒙人與外蒙協商中央對此持如何方針（答）有蒙藏院與之接洽可以無問題（問）蒙古爲俄舊黨取去遠東政府四五日前有公文質問如何對付（答）尚未回答但不能遽目蒙古爲俄新黨取去况蒙人膽甚小圖謀獨立當無其事所謂蒙匪者仍以山東人直隸人居多數在京之蒙古王公刻正設法消弭蒙亂（問在北京者已同化在外蒙者恐未必服從中央（答）蒙人對陳毅感情甚好况北京之蒙人多能代表外蒙當可無事（問）曹張是否來京曹張信使往還有何作用（答）曹張是否來京尚未完全確定其信使往還只平常交際無何等作用（問）陳光遠張宗昌之問題如何（答）張已回京現已無事（問）此事與山東奉天直隸各派有衝突否（答）毫無衝突（問）選舉延期爲何省分（答）此刻尚無請求延期者不過湖北之施南與福建南徼某處恐有延期之必要（問）正式國會何時成立（答）七八月問可以成立（問）一部延期恐全部受其影響（答）絶不受何等形響（問）八禍首是否起訴（答）並未起訴（問）山東督軍之撤換消息確否（答）田督督京純爲商議財政事並無撤換消息（問）財政總長辭職與田督有關係否（答）年前有此風說但不能成爲事實（問）屢傳財政總長辭職不爲無因（答）因財政困難時發牢騷并無何種原因（問）中央欲開軍事財政會議有無此事（答）有其事但尚未發電招致（問）與遠東政府之通商條約是否中止仰已訂定草案中央之方針如何（答）未知其詳（問）陸榮廷來電要求軍費中央何以應付（答）並無此電只有代表一人在京（問）地方行政會何時開會（答）已到多人候期開會 
[甘人反對蔡成勳帶兵入甘]  
　　新任甘督蔡成勳前要求政府准其帶隊入甘甘人得此消息遂一致反對並有拒絶蔡督入甘擁護陸洪濤眞除之議月前甘肅旅京同鄉會已向各方聲明反對於先近甘省省議會總商會教育會農會七十六縣公民團又聯電拒絶於後茲聞甘肅旅京自治促進會亦以蔡氏帶兵兼長均與該會裁兵自治之主張根本相左特於昨日下午二時在南横街會所内開會討論此事由該會討論幹事長柴春霖主席首先研究蔡氏帶兵問題迭經李克明魏郁文田崑山崔德庵張耀棠張光普等相繼發言羣以蔡氏帶兵入甘籌措軍費勢必取之甘民恐蔡軍入甘之日即甘民絶命之時非上呈府院通電本省拒絶蔡氏帶兵入甘不可云云李氏發言尤爲沉痛當由主席付表决贊成者大多數次討論蔡兼省長事亦一致主張將要求軍民分治一層加入前項呈電之内復經衆推舉李克明黄容九萬經生等擔任起草最後研究該會進行方法歷半時而散又聞政府日昨又接甘南二十一縣代表箇電云公民久苦虐政生命財産損失無餘加以地震爲災屋宇坍塌死傷二十餘萬生存丁口露宿風餐幸我大總統爲人民救刧計電令陸鎭守使護任督甘履任之初歡聲雷動皆由信仰多年是以輸誠愛戴近聞陸護督又有更動之說倘果如斯則客兵勢必來甘甘民惟有速死而已謹再仰懇大總統俯念甘民兵災餘生早日實任陸鎭使督甘以拯甘民於水火無任祈禱之至甘南二十一縣代表公民陳樊芳張自誠謝樹棠曹世敏等公叩 
[北京急籌賑款之運動]  
　　本月二十日至二十八日爲全國急募賑欵期北京方面甚爲踴躍此係大街口張掛大幅廣告情形 
[美報痛論賑災宣傳之流弊]  
　　中美新聞社譯密勒評論報云宣傳政策有利益亦有弊害世界歷史中之利用此政策殆無有如今日之甚者也宣傳政策而用之得當則其利固大然如用之於愛他或人道主義而不得其當則反有弊害最近如在美國之救災運動致使美國公衆皆入迷途美國自大戰以來對於世界窮黎濟助勘力表其極熱之同情心然往往有過甚之處近爲救濟中國旱荒事徧登廣告言過其實致使北美人士幾疑中國全土皆入荒歉之境而不覺證實其數年來所抱之深刻思想以爲中國者長在荒疫政亂及戰禍中者也卽與中國接近之人亦不免爲新聞報告等所惑當一千九百二十年夏間安福部作亂於北中國美國報紙中作長篇論文危辭聳聽不知在華外人未嘗稍有危險也今以救荒一事引起公衆觀聽幾使中國商業及他種事業皆受其影響在報紙方面固不懷惡意以爲描寫愈力則得資愈多活人愈衆然不知其暗中有損中國信用而使其商業等間接受害矣苟一國而人民苦荒疫癘時發則外國對此國財政上之信用當然銳減世界文明之國每於災禍之來設法預防俾得避免中國則於豐年時不念荒年之艱困一無設備而水旱偏災以及疫癘等事遂亦相繼而至矣今宣傳者之熱心鼓吹文畫兼備意固不惡然幾使外人俱以中國爲一中古時代之國而頻年坐困於汚潦穢壤中者觀於圖畫中災民尩瘦凄苦之狀若爲全中國寫照也美國之人疑竇叢生咸謂中國境内疾病必多對於中國之産物遂有排斥之意如此太平洋岸之拒絶中國鷄蛋其明證也現今美國與西方諸國之以賑欵來者或不及救目前之災厄饑寒然當思用之得黨以期後此不再有水旱之發生如造路一端卽其一法耳 
[京聞拾零]  
[星期四閣議例案]  
　　二十四日星期四國務例會閣員除内農兩長請假由次長列席外餘均到院自十二時十五分開議迄一時四十五分散會據院秘書廳公布例案計共五起如下（一）交通部提議每年將俄文專修館畢業前列學生二十名送入哈埠商業學校肄業所需學膳等費由外交内務司法交通四部分攤議决照辦（一）内務部提議酌訂慈惠章給予令八條凡婦女捐募賑欵及辦理公益慈善事業者得依本令之規定分别給予議决照辦（一）内務部提議請撥防疫臨時經費議决交財政部籌撥（一）司法部提議東省特别區域淸理俄人舊案處章程議决照辦（一）議定以徐祖善簡署航空署參事陳虹厲汝燕姚錫九王鶚簡署航空署廳長 
[海軍部擴張計劃]  
　　海長薩鎭冰上年在代閣期内曾擬有擴張海軍計畫旋以政變發生統一無成遂行擱置茲因南北海軍漸形固結乃將舊案略事修改準備於日内提出閣議表决實行聞其内容約分四項（一）海軍預算由十年度起年增爲四萬萬元並由政府指定的欵按月撥給（二）添造軍艦若干艘（三）南北海防重要地點各築新港如北方之大新海南方之海州均在築港之列（四）改訂海軍教育制度擴充舊有校舍以養成幹練之人才以上各項除第一項應由政府負責指撥外下餘三項統歸海軍部分期籌備限定八年内完全成立 
[田中玉來京目的]  
　　魯督田中玉於廿一日夜九鐘專車由濟南赴天津在津休息半日卽行來京業於二十二日夜十一鐘到京下車卽赴齊化門本宅聞其來京之主要目的仍係與政府商榷魯省財政之舊欠七百餘萬元作如何償還及報告魯省辦理選舉之情形二十三日晨已赴靳氏私宅謁訪聞一二日内當赴府謁見東海有所陳述外傳田氏此來將轉任參謀部但詢諸政府方面則謂絶非事實 
[劉存厚已離成都]  
　　某機關得成都消息劉存厚業已辭職川省隨將宣佈自治不依附南北兩方現主持軍民兩政者省長爲但懋辛劉湘爲川軍總司令劉成勳爲副司令督軍名義業已廢除現劉（湘）但二氏尚在重慶劉成勳則在成都川北一帶因劉存厚軍隊盤踞尚未處置妥善恐將發生局部戰事但不至發生大戰 
[記東省特别法院]  
　　自去歲十月間司法部收回俄國領事裁判權卽組織東省特别法院於哈爾濱設置高等地方兩審判廳且爲中東路俄國僑民訴訟便利起見又置分庭六所業於去歲十二月一日開庭受理各廳推檢人員由司法部就近地法庭擇優調任檢察部分現暫附設高等地方兩廳内惟事屬新創百端待理高等廳長傅彊氏在哈多年（前任濱江道九）頗孚衆望地方廳長柴宗瀠氏歷任浙江湖南等省地方檢察長新由法部調任此職接事伊始與傅氏甚爲和洽極力整理前途發展自屬大有希望惟外人對於我國向抱懷疑言論上不免時有反對而　派俄民亦嫉惡該法院之設立此乃因感情利害而發生並非正當之觀察今後亦惟視吾國司法權作用能力如何耳司法部對此甚爲重視故特派湯參事駐哈監視兼籌備組織書記廳事宜聞湯氏草有新式書記廳組織法及辦事程序不日脫稿候法部公布施行至該法院之設立地點高等廳在哈爾濱道裏南崗大石頭房地方廳在哈爾濱道裏地段街西頭第一分庭在哈爾濱石頭街第二分庭在哈爾濱公司街第三分庭在哈爾濱鐵路街第四分庭在横道河子第五分庭在海拉爾第六分庭在滿洲里自新廳長柴宗瀠氏於上月二十日到任以來對於廳内外力加整頓切實進行所有供職人員亦皆格外鄭重行爲不苟現在已經整者（一）添設監護科與登記科（暫照向章繼續辦理）自接收俄前法院以來監護登記事宜停止未辦俄民頗受損害現有多案亟待審議每日有多數俄人來聲請者皆以無具體辦法絶望而去柴廳長以監護事件關係俄僑生命財産至鉅且切登記事件關係各種團體取得法人資格與其他商行爲上之權利義務亦極重要首先籌備組織積極進行業於該廳内設立辦理監護及登記事宜處指派妥員專司其事隨時由該廳長督同處理以昭鄭重此爲吾國法院特别之添置也（二）廳内辦公時間限制畫一每日自上午九點至下午五點爲辦公鐘點上班時不准遲誤至散班時亦不停留卽開庭未完者亦俟繼續再審（三）辦公時廳内上下人員不准接待外客以杜流弊且免遺誤事機故近來該廳各處均極嚴肅無漫出漫入送往迎來之舉動（四）凡各案開庭時日於一星期前預先通知當事人開審時當事人不到卽不再候不似從前之隨便報到毫無限制也（五）在昔民事狀紙均假承發吏之手轉交收發處現將收發處擴充外邊闢以窗口計分收狀處收貨處問事處秩序不紊至檢察方面亦如法配置以上各端皆係柴廳長親自擘劃漸見成效惟地基狹小不敷辦公是爲一小缺點耳 
[許昌兵變之續聞]  
　　十三日晚許昌兵變曾紀前報日昨有許昌某君來汴述許昌兵變事云吾許地厚民勤物産豐富加以逼近就漢鐵道交通便利商業日盛去歲鄉間土匪蠭起到處騷擾小康之家均挈家入城以避匪患故許昌城内卽僻街陋巷亦不乏殷實之戸去歲隂曆十月一日駐許直軍譁變搶掠焚燒慘不忍言被難者兩千餘家居民莫不惴惴幸該軍長官俯徇商民之請將駐守城内客軍一律移駐城外以防意外唯久駐之陸軍第二旅仍駐城内上仙殿（按前稿誤以變兵爲第八旅）未令移駐其原因以該軍係自行建築營房遷移不便且該軍駐許日久與地方感情甚好每遇軍餉不給常由商會接濟雖係中央軍隊實不啻許昌自養之兵此次譁變誠爲大衆所不料譁變在舊曆正月初六日晚十二時快槍突由西街連響數聲亂兵卽蜂擁而至直攻天平街該街爲銀行·錢店·鹽店·綢綴莊·等巨商薈萃之地自去歲兵變後街口均設有棚門以備不虞入夜十時卽行關閉變兵攻打該街約一小時久攻打不開始行往南街天平街得以無恙彼時槍聲隆隆不絶於耳凡稍有名店舖逢門卽不過一小時將南街所有雜貨京貨等舖戸搶刦凈盡并縱火將京貨藥舖焚燒七十餘家烈燄騰空天地爲赤嗣經巡緝隊由北向南開砲變兵亦結隊由南向北開槍兩軍對壘兩三小時始不支而退由南門竄出變兵僅有百名巡緝隊在後追剿至城東徐灣村亂軍又結隊回擊直至天時始行潰散巡緝隊在城内吳姓家捕獲七人似軍非軍搜出剌刀七把及洋元布疋等件已交縣知事拘押請示辦法該軍營長馮某亦於兵變時失踪至今不知下落亂兵初向袞郾一帶逃散爲各處巡緝隊截擊折向周家口逃去沿途被軍隊拿獲者甚多刻已完全平靜但吾許居民益形恐慌多有由城内移至鄉間寨内者輾轉播遷苦况不忍卒述至損失確數當軸已飭縣查報然亦空言而已 
[雲南政變再紀]  
　　顧昌珍抵省之情况推唐繼堯主持粤軍府 
　　唐繼堯自隂舊元旦乘專車出省軍政兩界要人送行回城後先至憲兵司令部會議維持省城内外秩序隨後又召集軍界要人在聯部之光復樓開一軍事大會議决所有滇省各機關人員均一律照舊不准擅離職守一切軍民兩政仍繼續進行當由軍政會議擬稿通知各署局公團學校一體知照 
　　唐氏上車時帶有軍士教導隊警衞軍佽飛軍隨行保護晚間又來電調十五團赴阿迷駐紥九日傳聞唐氏有赴蒙自之說顧氏初定九日午前十時入城繼因各公團各機關要人或赴歸化寺·或赴狀元樓·三元宫·岔街等處歡迎致顧沿路應接不暇直延至午後二時始至狀元樓先行者有趙楊兩團長耿旅長等約軍隊萬餘人槍枝砲彈無算惟各軍官佐士兵服裝舊破右臂圍白布一條表示反對唐帥之意前往歡迎者如楊鹽運使福璋吳監督·馬子祥司令·徐實業廳長保權·李教育廳長·省議會議員商會職員並各公團要人數百人街爲之塞二時許顧步行進三元宫請省議會商會及各界入後層天井由楊縱隊長略代演說謂顧督辦及鄙人等身爲軍人不能擁護唐公實爲抱歉而唐公竟能以桑梓人民爲重淡於利祿輕視權利不忍使地方糜爛慨然解職而去深仁厚德良用感仰惟國家最重者法律唐公歷年護國護法薄海同欽今唐公雖去而護法事業我們仍須繼續進行以竟其志現在擬就一電請唐公速赴粤主持軍府事務以便解决大局今特請各界諸公簽字以便拍發云云當時各界均贊成後以簽字不及乃向各人取名片一張作爲發電根據演說畢隨入城八日城内外均現一種恐怖狀自顧入城後始稍平復 
　　臘月二十八日解到俘獲第八軍之叛軍官百餘人除於除夕日槍斃馬團長等九名外尚有百人左右拘禁於聯部内唐氏倉卒出走未遑將此拘禁之人發落彼等於午前七時已知唐離省而禁門關閉切急難逃乃在内一面縱火一面由省議會後牆越至省議會將大門打開向小西門一擁而出當五華山火起時人民方知有變極爲驚恐幸火起後經警務處消防隊趕來撲滅未成大患 
　　模範監獄在去年本禁有囚犯七八百人後因虛雲和尚到省做醮畢後進言於唐帥請大發慈悲大赦囚人唐納其言開釋五百餘人在獄者僅重要之三數百人昨日楊縱隊長到省後因以同袍董鴻勳王秉鈞（均少將）前因事被禁深爲繫念乃派員入獄看視諸囚乘此事機立時設法用鐵棍將牢門打開並擊死守衞者一擁而出迨後報經楊縱隊長派兵截捕又得講武學生同來維持始捕獲數十人擊斃數人逃去數十人 
　　尚有要聞二及地方通信轉入後頁 
雜評一 
[李思浩特赦說（默）]  
　　復辟之罪魁可以起用可以有大有之希望則安福罪魁又何不可特赦非特安福罪魁之李思浩可以特赦凡歷次之所謂罪魁禍首亦無一不可特赦之也 
　　中國有勢力之人起也倒也倒而起也本無是非本無功罪不過勢力較大者一時之喜怒耳喜怒亦兒戲然則今之軍閥政治中人起而倒倒而起又何足深論 
　　所異者安福罪魁何以獨請赦李歟曰李有財政經騐可藉以助理財政嗚呼李之財政經驗在搜括濫借以助安福搗亂財政之所以有今日者卽李理財之成績也今非欲步武安福何以羡其理財之能耶 
　　或曰其然豈其然李之財政經驗在富而多金富而多金故請赦 
 
 
 

Page 8

 
 
國内要聞二 
[河南選舉聲中之活劇]  
河南選舉競爭情形曾紀前報刻下距法定初選日期僅有數日而各縣選民總數尚有二十七縣未經確定選舉訴訟又風起雲湧不易解决張鳳台鑒於各方面之種種問題實難如期辦竣已於二月二十二日電令各縣將衆議院議員初選日期展緩十日准於三月十日舉行初選此十日限期中能否一一辦竣尚未可知也河南選舉訴訟約五十餘起十之八九由於議員之壟斷把持千篇一律卑不足述茲將其最有興味者略誌於後（一）信陽公民李華穠等電控陳善同（現任財政廳長信陽人）政廳長信陽人恃勢迫脅爲其弟安福黨員素嗜鴉片之陳善榘（新國會議員）謀連任國會議員地步未達目的竟將信陽知事楊承孝調省違反民意干犯國法謹公請澈究將把持選政之陳善同依法懲戒以重民意又信陽紳民代表陳憲式王者興馮立賢等電請内務部澈查陳氏弟兄公民虞鶚亦電京要求懲辦陳善同措詞大致相同内務部已據情電令張鳳台查辦矣乃近兩日來李華穠之父又電張省長謂其子華穠所呈不實係受人愚弄請予免究虞鶚亦自陳前電係他人揑拍聲明不負責任又有人廣印傳單爲陳善同辯誣究竟内幕若何非外人所能知也（二）郟縣省議員王兆麟因在縣把持選舉將勸學所長岳某毒毆岳向縣署起訴知事梁苑桂從中和解設筵請王議員岳所長到署杯酒罷兵各釋前嫌席間王議員又與岳挑釁岳忍無可忍舉桌上磁碗飛擲王之面部將王之頷下血管刺破血流如注遍體淋漓王忍痛桌上碗碟亂擲酒肉横飛座客從中排解莫不遍染油汚淋漓盡致遂搆成刑事訴訟向法廳起訴梁知事見勢不佳翌日即　省託病請退此事未知如何解决也 
　　另一消息云財廳長陳善同之弟陳榘善安福派議員此次回籍運動選舉以謀蟬聯因該處知事楊某所派各區調查員俱非陳氏黨與陳要求知事全部撤換楊不允大不高興到省求助於兄乃兄竟以公牘直達楊知事函中蓋用財政廳長小官印飭令立卽撤換各調查員且指名以某某代替詞意嚴重期在必行楊態雘愈益强硬聲言換知事則可換調查員則不可陳善同聞信怒不可遏立言於趙倜將楊撤任另以周某繼之周以事太棘手且懼不爲地方所容遲遲不敢赴任楊知事已忿而去職縣中竟無主者眼前由馮玉祥委一軍中書記暫攝縣事楊知事已執陳善同干涉選舉之憑證赴京向府院揭告矣 
[杭州快信]  
　　官場消息趙從蕃志在長鄂不願赴贛已向府院辭 
　　盧督軍沈省長訂期二十八日午刻假座西湖葛蔭山莊爲趙從蕃餞行趙定明日（二十七）由滬返杭 
　　軍民兩長已電保許引之爲浙運使畢奎爲菸酒局長周自元爲印花稅處長請加任命蔣邦彦來浙說恐不免停頓 
　　杭縣知事王吉檀仁和場知事顧柏年昨會同赴江干履勘木業三公所沙地糾葛案今午（二十六）卽調取兩署前淸檔案繪圖貼說開具淸摺面謁省長報告一切並悉金衢嚴處四府同鄉會亦定廿七日開會集議是案 
　　浙江教育行政研究會本届開會共議决教廳交議案三件一籌畫義務教育經費案一公共理化試騐館案一限制學校練習演劇案又會員提議案計巡廻通俗講演等案十四起已分别呈報 
[南京快信]  
　　全國急募賑欵大會會長孫寳琦函軍民兩長報告大會成立情形並送捐啓辦法各五份請提倡勸募 
　　齊督昨召集軍界全體在西花園會議廳開會自營長以上均到二時開會齊督主席宣布（一）以後軍界全體不許賭博旅長存欵一百五十元團長存一百元營長存五十元均存於中國銀行以後如查有各人犯賭者卽將此欵充公（二）以後不准無謂之應酬（三）此次急募賑欵係最後一次以後除有大總統命令應服從外其餘一概不捐此次攤派捐欵營長以下概免（四）不許軍人冶遊軍紀風紀嚴加整頓三時散會 
　　各區覆選監督因各縣衆議院初選期近昨均來省謁見省長請示一切 
　　淮揚道尹趙曾藩因公道橋案來謁王省長聲辯 
　　王省長委馬廷樹充省署諮議許錫同赴徐州查案程學懌赴邳縣查案林迪赴溧陽查案丁慶龢赴滬查案任用道尹曹慕時由江北查案回財廳委葉韻萊赴丹徒丹陽提欵方濟川赴寳山督催交代 
　　王省長因本署辦公廳業已成立接見來賓已限定時間而寅僚來見或接晤未周或未及各抒所見特訂由二月二十八日起除每星期敬謝來賓外均按名單以十六員爲度逐日依次延見以便易於接洽如有要公不在此限 
　　寗垣烟禁廢弛外間對於各區警察署嘖有煩言 
　　下關滬寗路招待公司陳炳記因與駁船帮起釁鬬毆打傷十餘人重傷七人多有性命憂已在地檢廳起訴府顧問林鼎華府侍從武官李和廣西代表鈕傳善黄自希均由寗赴京滬護軍使參謀長汪慶辰由滬來謁齊晚車返滬 
地方通信 
[蘇州催送自治學員]  
　　蘇常王道尹遵奉省令開辦地方自治模範講習分所業經委派陳慶垓陸克齋爲正副籌備員並聘定萬維鼎等四員擔任教務通令道屬十二縣照章選送自治學員每縣以五人至十人爲限送所肄習乃各縣迄未保送昨經王道尹通電各縣知事略謂道自治講習分所業經籌備完全定期開辦各該縣應送學員迄將兩月尚未據甄選呈送殊屬玩延合亟電催仰速遵照先今令飭趕爲甄選合格人員查取證件像片送署以憑審核飭令到所肄習毋延 
　　初選監察員委定衆議員初選舉吳縣仍依法定期間三月一日舉行現經温棟圃知事督同科長科員各市鄉董事等趕緊籌備連日布置將次就緒所有各區投票所監察管理各員均已分别推定由縣函聘擔任茲將蘇州市監察管理主任各員名單摘錄如下蘇州市南區市公所監察宋光昭方雅南管理吳兆烈東區豐備義倉監察宋叔琴吳劍劉管理丁懷棨西區糾察司廟監察萬維瀚柳彬管理沈東璋北區泰伯廟監察范厚甫宋友裴管理吳蔭玉　胥盤區寗波會館監察陳季泉韓瑞淸管理劉正康婁齊葑區韓王廟監察金秉之姚雨春管理潘瑞靑 
[籌劃太湖經費]  
　　督辦蘇浙太湖水利十淸穆君以入春工程伊如所需經費極巨一時艱於挪墊擬將中央所發八年公債票百萬元向北京勸業銀行抵押機器借欵洋四十萬元昨特電請政府核准 
[洙涇商會請免苛稅]  
　　金山縣商會昨致南京王省長嚴財廳長張實業廳長快郵代電云邇來商業凋敝捐稅駢增商人苦痛已達沸點行將輟業待斃政府微特不加體恤反以捐稅附徵加貼印花實行所得各案接踵增加商不堪命下會不忍緘默敢代呼籲伏乞鈞長俯賜憐憫電部取消以蘇商困而維商業迫切待命金山縣洙涇鎭商會叩有印 
[農會改選會長]  
　　金山縣農會已屆改選之期舊曆十三日由會員張本淸陸嘉渭等召集全體會員假座藏書閣開會選舉會長縣署派第二科科長沈君代表到會比會員已齊正擬投票時詎某君因反對入會費一事爭持甚烈會塲秩序幾亂有一部分人恐無結果隨某君一閧而出一般未去者方始投票選舉結果仍由舊會長潘振玉當選 
[無錫糧食市價]  
　　錫地自舊曆新正以來稻米銷路不旺市價步跌小麥因銷路活動故價提漲黄荳市情平平茲將前日之市價錄下元稻三元四角粳稻三元三角埠尖稻三元客尖稻三元洋尖稻三元二角糙元米六元三角糙粳米六元糙尖五元六角糙羊尖五元九角至六元機白元七元二角機白粳七元機大子尖六元八角現客白米五元九角杜小麥六元二角客小麥六元元麥四元二角光子大麥三元一角元子大麥兩元七角當山黄荳五元八角丁家洲黄荳六元六角至六元菜菉荳六元四角分菉荳五元九角滁洲菉荳五元九角茶蔴八元五角油蔴七元四角 
[鎭江江綢銷路日滯]  
　　鎭郡素産江綢民國以來外銷日滯全恃國内行銷年來又受軍事影響致江綢銷路益就衰落庚申年經營綢業者獲利殊鮮聞城内陳恒順曹生茂兩家於去冬將貨運往東洋銷售爲數頗鉅故尚有餘利 
[米麥最近市况]  
　　鎭郡米市近兩星期來源甚湧河下打斛均係零星交易客帮依然觀望各米行堆存之米幾如山積頂好上江蔴秈每石售洋七元五角次貨七元一角五分江北白秈七元零五分高資山米七元左右小麥以銷本埠粉廠及天津帮二處爲大宗去冬奸商囤貨居奇致市價非常漲高當時曾到過八元以外實爲從來所未有也迨今庚元宵前後各路來源漸衆津帮購辦甚稀價格有鬆動之象昨今兩日開盤上江頂高小麥每石售洋七元二角徐州小麥七元較前已跌去五角 
[揚州塲運商爭執之暗潮]  
　　近來銅幣充斥到處皆然揚州市價比較各處略高蓋塲運兩商售買鹽斤向以錢盤交易需用較多故錢價微昂現塲商因錢價跌落餘利虧折特呈請運使擬將鹽價改錢爲銀每千文以六錢四分規定經運使傳集各該商會議運商呈復以鹽價售錢定章已久從無改變塲商收賣鹽斤均係錢盤價雖賤無甚出入且在前錢價昂貴時每千文核銀八錢八九分運商受虧甚鉅並未呈請改革現時偶鬆未便遽行改易云云彼此爭執不讓以致結成惡感塲商特開會議擬用嚴厲手段對付運商宣言限三日答復逾限不理一律停售運商得此宣言已分電各岸徵求意見矣說者謂此事不能解决則塲運兩商勢必相率停頓關係恐不少云 
[嘉興推設國民學校]  
　　嘉興全邑小學僅有一百二十六所曾由上峯指令每年應增設國民學校二十所俾資普及故勸學員每出發勸學時必擇兒童衆多學校尚未設立之處籌欵組織國民學校藉資推廣茲悉餘賢區石牌堰兜尚未成立學校業由計勸學員會同就地士紳曹九康等籌設國民學校一所推定沈筠爲校長於日前開校成立又西門外北月圩沈家橋地方亦由教育界張廷柟張嘉鍾等籌設一育智國民學校公推周之德爲校長聘請周浩江爲教員定於三月一日開校 
[嚴查貨船倫漏]  
　　新任嘉興統捐局長吳夔於日前接事後深恐各貨船繞越倫漏致稅收短絀特分令各分局司事及各巡船嚴查偷漏一面佈告各商民報認捐稅毋稍隱瞞以重稅務 
[賈老鬍子就獲]  
　　嘉屬水警兪葉封區長前以野窰地方分駐水警隊被梟匪悍首賈老鬍子截刧軍械當經嚴令購緝曾在蘇屬太倉縣屬某鄉緝獲案内次犯曹二鬍子一名由司令部訊實槍斃嗣經兪區長密派區部分隊長吳梁貴董仁海及偵探長蘇在茂等前往皖屬該匪原籍轉輾購線將賈匪誘離巢穴始得逮捕因慮餘黨逞兇攔刦故護解該匪由旱道至蕪湖復搭輪抵蘇電致區部派淺水兵艦前往護解業經兪區長訊據該匪供出所刦軍械俱在原籍並在江浙兩省屢犯鉅案如松江胡家橋搶刦某典舖得贓五萬餘金又在太湖東山搶刦某富紳家得贓萬餘及在蘇屬横舍勒敲某油坊一千四百等等巨案想不日當明正典刑也 
 
 
 

Page 9

 
 
   
 
 

Page 10

 
 
本埠新聞 
[外人市民會討論擴張選舉權]  
　　請准租界外居民亦享選舉權 
　　前夜外人市民會開會討論租界外居民在工部局行使職權徵收捐稅之區域者應享有市政選舉權之問題當塲通過主張擴張選舉權之議案請市民會草擬呈文徵求納捐人署名俾送呈領事團請准租界外居民享有選舉權再市民會將於下届納捐人大會時提議此事 
[上海俄僑通商事務局之組織]  
　　本月二十五日交涉公署接外交部電云二十一日電悉茲照協議接收上海俄領職權辦法卽委該特派交涉員爲辦理俄國通商事務局總辦格羅思爲會辦至應用關防可由該總辦自行刋刻備用并將圖式呈部備考等因許交涉員奉電後擬將上海俄國總領事署改爲中華民國管理上海俄僑通商事務局并擬於三月一日開局昨已具函知照駐滬領袖總領事曁格羅思君查照 
[海關防疫之通告]  
　　海關通告近來滿洲北部發見疫症茲爲防疫氣南來起見已商准各國領事凡從海參崴·牛莊·安東·天津·大連·旅順·秦皇島·烟台·靑島·海州·開來之船皆須在吳淞停泊以待檢騐再其所用繩索以與碼頭或小船相接者皆須裝置有効力之防鼠具 
[上海橡皮業信托公司之發起]  
　　本埠西人如安利洋行大班祥茂洋行大班等現發起上海橡皮業信托公司籌定資本一百萬兩其營業目的專在接濟本埠橡皮公司因此種公司目前多缺少流動金而又不能續獲銀行之扶助致陷於困難之境行將喪失其産業也該信托公司擬招募十萬股每股十兩惟在目前暫先發行五萬股發起人已自認一萬股成立後對於各橡皮公司作抵押借欵俟至各公司無需押欵時該信托公司將召集股東决議停辦或改爲借貸 
信托公司云 
[疋頭跌價之原因]  
　　字林報云上星期以後疋頭呌莊價格下落收市時尤甚其原因可概括於下（一）一星期前價格漲起太驟今乃有此反響（二）商人多未入市場競爭無人貨價乃落（三）川省續有時局不寗之消息（四錢莊取締放債上述四）種原因今自進口商人觀之以第四種爲最重要蓋能否安渡難關大都繫於錢莊之態度也試說明之夫中國之疋頭地位在統計上頗爲穩健上海底貨僅能供半年左右之需求其中多成本昂貴之品難免損失但望支持市面俾損失减少耳若倒賬貨擁擠於市則有存貨者勢須折本出售其結果將使各方面愈感困難而市面之恢復將見頓挫矣貨物之流通今雖甚緩但在進行中日商遇經濟風潮較他國爲先故首先減價售物日貨今日售價較補進之價格尤低他國商人亦復如是惟日商流通其貨旣在他人之先則其前存底貨今當已售去不少若干洋商近將其存貨照現價售與商人而放長賬期苟商人金融可以週轉則此種辦法未始無成功之望但在目前事勢變遷現資不可卽得以接濟商人也向例錢莊於新年後輒向其往來主顧宣佈其可接濟之限度墊欵多寡大都以上年往來生意爲標準查去年生意間有失敗錢莊今不得不持重辦理未敢冒險此種態度如不改變則市面前途必仍不定錢莊所以如是者殆受兩種影響一爲過去數月内商業之風波一爲内地情勢之不靖可供流通之金錢本不缺乏奈商業與政局之作用不足何加以四川亂事又作之消息愈使錢莊不敢出手前料川帮不久將到購買力必巨今則警信傳來川帮大批進貨之希望不知何日始能實現以上所述似可說明今日疋頭市狀之所以然但有若干方面預料數星期内錢莊必變其態度而知放出債欵挽救市面之必要云 
[英商三紗廠籌議合併]  
　　文匯報云怡和紗廠公益紗廠與楊樹浦紗廠之董事現籌議將此三廠併成一新公司之計畫新公司取名爲怡和棉廠其詳細辦法將由怡和洋行通告各廠股東（譯）者按上海英商所辦之棉紡織廠共有五家卽怡和·公益·楊樹浦·東方·老公茂是而上述三廠統歸怡和洋行經理故有怡和系之稱共有紡機約十五萬六千錠織機約一千七百台） 
[繭商待用維持欵之急迫]  
　　再請代表赴京催發 
　　江浙皖三省繭商因上年分廠絲銷路疲滯乾繭擁積金融周轉不靈大都將存繭向錢莊抵做押欵原期政府將維持欵撥發贖出售賣而各錢莊方面亦以此種押欵均已逾期本擬照約拍賣因有政府撥欵維持消息故得通融過年現在舊曆新年已過而政府維持欵尚無准確撥發日期繭商惶急故特公舉許逸雲蔣蘭仙陳啓堂等連日向絲繭總公所要求速請原代表黄晋紳等赴京趕向部院商請務於舊曆元月杪將欵撥發以應急需現黄代表等日内卽須起程北上 
[三誌花邊包稅之反對聲]  
　　本埠競新花邊公司經理萬選靑昨致中華國貨維持會函云手織花邊一項年銷洋莊數百萬元内地女工賴以生活者甚衆因之與抽通花夏布等五項貨概於民國四年二月十七日呈准稅務處免去出口及復進口各稅以資提倡在案歷時已久乃頃據由無錫解貨來申者報告云有地方無賴糾同在籍劣紳運動稅所擬於二月一日起征自錫運申之花邊稅及自申運錫之織網稅在此等無賴本不計地方利害專以敲剥他人爲生計不思於地方婦女生計大有關礙且近來出口貿易呆滯已極各業均有奄奄退化之象花邊雖稍有出口然業此者類皆沾利極微焉堪受此重征之累且於政府奬勵宗旨大有違背爲此具函呼籲奉懇鼎力援助電省力爭實所深感迫切馳陳伏希公鑒 
[縣商會今日開緊急會議]  
　　滬上各業商反對貨稅加徵賑捐迄未解决現因實行徵收爲期已迫經各業代表紛赴上海縣商會要求開緊急會議速議維持之法該會已訂期隂曆二十日特開緊急會議並預行通告各該業代表等查照茲錄其通告如下逕啓者茲爲貨物稅與關稅等附加一成賑捐事官廳實行期迫本會特訂舊曆二十日下午三時開全體緊急會議務請準時到會勿誤爲盼又滬南大達輪步公司近以内地各業商行號否認貨稅及關稅加徵賑捐一成現在加徵之期已迫各業均有停止報關裝輪之議於輪步營業頗有影響故乘隂曆本月二十日縣商會開緊急會議時該公司亦派代表赴會列席參與會議藉謀維持航業之法 
[稅務所加徵賑捐之準備]  
　　上海稅務總公所兪琢吾所長現因貨稅加徵賑捐一成之事已奉令於三月一日會同海關常關一體實行開始加徵乃聞各業商仍抱否認宗旨羣相爭持茲特函請縣商會會長再行勸導各業勿再固執外並又密派幹員赴該會詢問近時狀况及密訪商業上之舉動情形以便詳報財政廳嚴廳長請示施行 
[史蒂芬今日赴杭]  
　　美銀團代表史蒂芬由粤抵滬寓禮查飯店嘗發表宣言已誌昨報今晨七時史氏乘坐特備花車附掛於頭班車赴杭伴同往游者有美領克銀漢君·懋業銀行協理徐恩元與傅筱庵代表傅品圭等數人在杭游玩半日預定當日晚車返申 
[阮尚伊等爲選舉事通電]  
　　吳淞同濟學校阮尚伊等通電云六十縣選舉人均鑒今之民意爲廢督裁兵而所舉之議員反爲武人所豢竟背民意而馳是爲民賊咎將誰尸懲前毖後宜各努力苟有人心勿再爲虎作倀阮尚伊沈介張敬安阮志鏘阮尚傑叩宥 
[又有一批法國華工回國]  
　　駐法華工四百名由法乘法郵船於昨日（二十六日）下午二時到滬由華工事務所主任卡地脫帶譯員張天盛至法輪船碼頭照料上岸旋經法捕房派中西探送至滬寗路北站卽乘滬寗路夜車遣送回籍計到天津者二十人到靑島者四十二人到浦口者二百六十七人尚有七十一人不願回籍留在滬上云 
[滬寗車中運洋被竊]  
　　滬寗路前日由寗十一點鐘開滬之夜班快車中有由在通銀洋轉運公司承運來滬之現洋在途中被竊賊用鐵器將裝銀洋車上鐵板打開一大筒至車中竊洋該車駛至無錫車站時因裝搭客行李在銀行車内見所裝之銀箱二只已被打開竊賊不知去向乃由該車車長會同運銀公司押車員將破箱帶至滬上報告站長取洋點數共竊去寳康莊寄運之大洋四百零七元昨日（二十六日）已由車務總管向該車之押車員詢問被竊情形一面分電各站查緝竊賊矣 
[籌辦滬閔柘長途汽車近訊]  
　　滬閔柘長途汽車由滬至閔行一段經過各鄉鎭路線業經派員測勘完竣並將馬路開闊丈尺一律揷標定妥惟閔行至南橋而達柘林一段之路線現尚未測量且閔行與浦南因中隔浦江一水則浦江之南北兩灘均須建築碼頭各一座乘車旅客如須渡浦而往南橋柘林者必得置備小輪一艘以便過渡刻下滬閔路線旣已測竣故閔柘路線及築造碼頭均當趕測以便購地築路昨由創辦人李顯謨黄申錫二君派令工程員二員渡浦出發分段測量矣 
[航空委員定期發給地價]  
　　上海縣署近准航空署勘地委員函稱本署圈定虹橋路民地建築飛機航空站茲經丈量淸楚定三月八九兩日上午十時起在北新涇鎭蒲淞市經董辦公處發給地價應請飭知該處經董卽日傳諭各地戸備集契據方單前來領價俾淸手續而便進行等語沈知事接函後當卽轉函蒲淞市經董傳知二十九保三圖董保等轉令各業戸携帶單契儘三月八九兩日内前往具領母任稽延 
[萬國拒土會明日集議]  
　　本埠萬國拒土總會去歲因夏奇峯總幹事赴歐考察新聞事業乃聘兪安樂繼其任近因本埠私售私吸及公賣烟具烟燈等事仍有所聞故特定於明日（卽夏曆正月二十一日星期一）午後五時一刻在二馬路二十六號中國紅十字會總辦事處開本年第二次會議業已由該會新任總幹事兪安樂分别函知中西各董事請屆時蒞會籌商進行辦法 
[審理無領事裁判權國人辦法]  
　　斟酌所屬國刑律處斷 
　　上海地方審檢兩廳昨奉高等廳訓令開案奉司法部令開本部呈請變通審理無領事裁判權國人民斟酌所屬國刑律處斷一案呈奉大總統指令如擬辦理即由該部通行遵照等因奉此合亟抄錄原呈令仰該廳通行所屬一體遵照等因亟抄錄原件令仰遵照『附錄抄件』查管理無領事裁判權國人民章程第五條載無領事裁判權國人民如有不事正業或爲不法行爲者均依法令辦理等語凡無領事裁判權國人民犯罪應依暫行刑律處斷自不待言惟查各國刑法有業經廢止死刑者現當籌備收回領事裁判權之時中外刑章正宜漸趨一致以昭大同此項無領事裁判權國人民犯罪如該本國刑法業已廢止死刑因受我國刑律之支配遽罹重辟衡情似未免失平擬請嗣後遇有無領事裁判國人民重罪案件依刑律應處死刑者除犯人所屬國刑法本有死刑仍應依律科斷外其所屬國如已廢止死刑者得酌處以無期徒刑並於判决理由書内聲叙明晣以示變通而免扞格並經提出國務會議意見亦復相同如蒙命令公布再由部通行各廳處轉飭所屬一體遵照是否有當理合呈請鑒核施行再現行之新刑律係於民國元年奉令暫行援用嗣復經法部遵將律文與民國國體抵觸各條删改呈奉令准各在案是暫行刑律迄今尚未經國會議决此項擬審理無領事裁判權國人民犯罪變通處刑辦法尚非以命令變更法律合併陳明 
[浦東逆倫案之昨訊]  
　　三林塘張萬興米店主張欣生毒斃乃父駕雲一案雖奉法庭懸賞二百元飭緝正犯迄未弋獲惟其弟燡生前日經地檢廳司法警長楊德山率同法警顧其昌等馳往浦東獲解回廳送案請究奉諭着下星期一提案研詰 
[一週間之金融調查]  
[進出口銀洋數]  
　　調查此一星期間（二十一號至昨日止）國外所來大條銀祗有一百零五條且裝往香港一百條而大連三次運來俄銀角子三百六十四萬角已陸續囑泰豐銀號姚明生等鎔化寳銀應市至現洋進口由杭州蘇州蕪湖長江寗波南京無錫温州南通州徐州漢口等埠共來一百二十五萬元現洋出口者計裝往天津香港厦門長春等處共八十五萬元兩兩相抵進口多三十餘萬元惟現銀皆係零星出口而無躉數以故今正以來中外各銀行與各錢莊存銀甚豐利息甚微今將逐日出口銀洋細數錄下『二十一日』道勝銀行從大連來俄角二十二箱計八十八萬角交通銀行由蘇州來洋十五萬元當卽裝赴長春去洋二十萬元大德昌銀號裝香港去大條銀一百條『二十二日』交通銀行由蘇州來洋二萬元本街各錢莊由長江各埠來洋十萬元又裝往厦門去洋十五萬元『二十三日』懋業銀行由哈爾濱裝來俄銀角五十七箱計二百二十八萬角中國銀行由南京來洋十萬元又蘇州來洋十萬元又無錫來洋五萬元本街錢莊由長江來洋五萬元『二十四日』英公司輪船從歐洲進口儎來滙豐銀行大條銀一百零五條中國銀行由温州來洋六萬元又南通州來洋三萬元本街某銀行亦從南來洋五萬元滙豐銀行裝香港去墨洋三十萬元『二十五日』道勝銀行又從大連裝來俄銀角十二箱計四十八萬角中孚銀行由漢口洋五萬元中國銀行由長江來洋十萬元又徐州來洋六萬元又蘇州來洋四萬元金城銀行裝天津去現洋二十萬元『二十八日』中國銀行由杭州來洋二十萬元又蕪湖來洋十萬元又寗波來洋四萬元 
[洋釐]  
　　上屆（十九日）調查時洋釐甚堅蓋各商業大半未曾正式開張迨二十二日之後各莊已分送往來經摺於是掛紅現洋甚多二十三四兩日之價稍爲鬆動收盤價七錢一分七釐半二十五二十六兩日因各銀行收進現洋裝運出省故較前盤漲起一釐二五惟三月底期洋自十四日開盤爲七錢二分七釐之後無甚上落至二十一日迄今步步鬆動據云時屆新絲繭新茶上市存洋足敷市面之需况造幣廠又擬開鑄中交兩銀行之鈔票信用素著江浙内地業已通用農商莫不稱便所以昨日期洋已跌至七錢二分五釐八七五矣 
[銀拆]  
　　新正以來各業各帮尚無大宗賣買（係華商習慣）現燈節雖過各錢莊鑒於去歲底之結果益抱謹愼主義分送往來摺减去十成之五六但錢莊爲商業之總樞紐一旦縮小範圍商業上之進行亦較困難矣 
[國外滙兌]  
　　鎊價自前週（十五日）改縮至三先令三辦士之後直至二十四日上午又改爲三先令二辦士半昨日又縮半辦士計三先令二辦士大條銀自二十一日近期三十三辦士七五遠期三十三辦士半以來縮多長少昨日近期三十一辦士三七五遠期同上各國滙兌價亦因而變更惟掛牌雖如此而各銀行結價進出均可放鬆卽如昨日鎊價掛三先令二辦士銀行結價可以放長一辦士至一辦士二五東滙推小一分半上下以致金價並不十分升提云云 
[標金]  
　　此一星期間各銀行向恒孚同豐永永豐餘楊慶和久記等訂進現標金五六千條價較前週（十九日足赤三百六十六兩）漲六兩五錢（昨日足赤三百七十二兩五錢）本週間現足赤曾小至（二十三日）三百六十二兩是日期標金收盤計三百五十八兩五錢由此觀之現標金價漲多跌少而昨日大條與先令均縮小三月份期金價反較上日小去二兩左右其原因係各銀行所結鎊價與未縮大條先令之上日相等之故設今日（星期日）大條銀價長則金價跌縮則金價必好也 
[銀洋查倉數]  
　　昨爲星期六調查中外各銀行統存銀（不入外國銀行團在外）四千四百三十八萬兩洋三千三百九十七萬元大條銀九百零八條較前屆（十九日）少存銀二萬兩多存洋五十萬元大條銀亦多存五條今將各行細數錄下麥加利存銀二百八十萬洋一百四十三萬大條銀七百五十三條滙豐存銀一千零七十五萬洋四百四十萬大條一百零五條道勝存銀二百三十萬洋六十萬東方存銀二百萬洋四十萬花旗存銀一百十五萬洋一百三十七萬華比存銀七十六萬洋四十萬和蘭存銀七十五萬洋九十二萬中法存銀一百十八萬洋一百二十六萬通商存銀六十五萬洋一百萬中國存銀二百五十二萬洋八百八十萬交通存銀一百四十萬洋五百二十五萬各錢莊存銀四百七十五萬洋三百六十萬有利存銀七十萬洋五十萬大條銀五十一條菲律濱存銀二十六萬洋五萬友華存銀六十五萬洋五十萬匯興存銀一百三十七萬洋十七萬懋業存銀五十萬洋三十一萬安達存銀一百十萬洋十萬大通存銀三十萬洋四十六萬華義存銀三十萬洋二十萬某國銀行六家之細數不錄 
[近一週中出口之華棉]  
　　本星期中出口華棉共計七千二百八十三擔計運往日本五千四百十四擔内地各埠一千七百七十八擔其餘别處九十一擔自去年九月至本週止出口總數計十九萬三千七百五十六擔運往各處計有安的斯伯八十四擔波斯頓十九擔紐約九千四百七十四擔海紼四十擔香港一千八百七十三擔日本七萬七千六百六十五擔里物浦一千零三十九擔内地各埠九萬九千七百四十二擔其餘别處三千八百二十擔云 
[一週中棉布運往各埠之調查]  
　　本星期中本埠進口之英美日廠疋頭其花色計有原色白色市布·三十二寸及三十六寸漂白標布·粗細斜紋布·粗布·印花布·絲光布·紅布·翦絨·洋紗·法蘭絨·羽綢·羽綾·絲羅緞·染布·及絨質等貨運往各埠者計寗波五千三百六疋鎭江三千九百七十疋南京九百八十疋蕪湖五百五十疋九江一千八百六十疋漢口一萬七千七百十六疋宜昌重慶一百八十疋高州三千九百三十八疋烟台七千令七十五疋天津五萬六千一百七十四疋温州一千三百六十疋大連四千一百六十八疋福州五十疋香港五千八百九十三疋日本一百六十疋蘇州四千零八十疋本地三萬五千四百四十七疋其餘别處二千七百四十八疋合計十五萬一千七百零九疋惟牛莊則本星期無有運往云 
[本星期進口之印日紗]  
　　本星期中印紗無進口日紗進口計一千九百五十三擔自元月至今進口總數計印紗八千一百擔（去年同時五萬一千六百八十四擔）日紗二萬五千七百九十七擔（去年同時三千五百九十七擔）本星期已出者計印紗二千四百三十三擔日紗六千三百六十擔運往内地各埠計有南京日紗六十擔蕪湖日紗四十八擔九江日紗六十三擔漢口日紗九十四擔烟台印紗七十八擔天津印紗七十五擔日紗二千二百八十五擔大連日紗三十二擔印紗二十一擔香港印紗一千七百七十擔日紗三千五百三十四擔本地印紗四百五十擔日紗一百五十擔其餘别處印紗三十九擔日紗九十四擔本星期止本埠計存印紗五萬八千三百十擔（尚有一千六百三十六包在船上未出）（去年同時九萬五千九百二十六擔）日紗三萬零八百五十擔（去年同時一萬五千一）百二十六擔）云 
[美盛公司棉市報告]  
　　中美新聞社譯美盛公司報告云上星期間棉市跌落市價共跌五錢預料製造家不至必須購棉市價若稍昂上存戸以速謀脫手爲宜棉紗市面仍穩固一時不至下跌出貨情形日佳一兩星期内當有一種共同之要求因新年已過内地又將活動也利物浦五月份貨八·三六便士紐約現貨十二元五角五分孟買三月份貨二三八盧比華棉出口自去年九月至本年二月共十二萬○三百八十二擔 
[紀外洋輪船之行程]  
　　荷商好時洋行經理荷國東亞公司之商輪芝門拿克號此次由德國之漢堡·及荷屬之阿姆斯得登來華業於昨午抵滬停泊招商局浦東碼頭起卸貨物該輪原定卸淸來貨後開往日本與大連等處再行還申裝貨回歐此次因東洋方面貨物無多故不再開往俟進口貨物出淸便定開還德國定星期二起椗該輪此次運來貨物以罐食雜貨爲多聞出口貨中有麵粉等項裝出云又有愛爾廷明號早由德國開出大約三月中旬可抵上海該輪到滬後須往日本故還國期定四月一號云又太平洋郵船公司之南洋班本年極爲擴張三月内從印度西貢檳榔嶼等處開來上海之船共有三輪（一）爲茀爾克湖號係於二月上旬開出刻下將抵香港星期五早晨可抵上海卸除來貨後當日卽須開往印度經汕頭香港仰光各處（二）爲斐爾庭湖號已至香港下月十七日至滬（三）爲奇爾濱湖號亦已開出據來電報稱至遲於三月底抵滬又有藍烟囱公司之愛爾配亞號已在英國利物溥開出行抵錫蘭方面昨日來電報稱大約三月二十日左右抵滬該輪到申後卽往東洋卸貨預定四月中旬裝貨開往德國又有雪須斯號於本月二十二日從英國開發將在下月底到滬該輪來滬後 
出淸進口貨卽須裝貨逕往荷德並不赴日本各處 
[國内輪船運貨進出口之調查]  
[進口貨]  
　　（長江）昨日招商局之華大輪船由長江運來機花一百零二件黄紙二千七百七十件糯米四百二十一包牛皮二十件桐油三十四桶黄豆一千三百十二包羊皮一百零三件紅棗四百十五包瓷器六百三十四件棉花二百三十一件靑蔴一千六百五十件皮油八百二十二桶麵粉五百袋杮餅七十七件雜貨四百二十七件又太古之鄱陽輪船亦於昨午到申裝來芝蔴六千三百包牛皮五十二件鷄子一百五十二擔黄豆三百零七包白米一百七十三包鴨毛七十件紙頭八百八址二件雙連紙三百四十六件桐油二百件皮油七百二十桶花衣一百三十一件毛茶四十六箱夏布七百九十六件蓮心八址四包土酒二百十壜香菇六十一包靑蔴四百十五件猪腸九件烟葉十五件餘係雜貨（烟津）昨日太古公司之通州號由烟台天津等處還申悵來紅瓦一萬三千五百札駝毛二百件高麗參八十五件馬尾四十四件苧蔴一百三十件綢貨一百十件粉絲一百五十件毯子十件藥材三十四件香菌六件木耳二十五件棗子一百八十包冬菜一百五十壜羊皮三十件餘爲雜貨 
[出口貨]  
　　（寗波）昨日招商局之江天號由申裝往寗波之貨其有白米三百九十九包拷皮九十二件白糖六十包洋蜡一百件甘蔗一百梱棉花二百八十件紅皮六件洋布六十件香烟二十箱皮油二百六十五桶藥材六十四件雜貨一百二十一件（閩浙）又該局之圖南號現臨時派航福建昨日裝去之貨計洋布三百七十八件黄豆二千包白米五千八百三十包白糖一千一百包麥皮四百袋皮油一百五十桶芝蔴一百八十二包靑蔴一百件花生仁一百六十包麵粉一百七十包現洋四萬五千元花衣六十包石膏五百三十五件水果二百四十四簍剪口鐵一百五十箱茶葉六十五箱桐油六十桶雜貨一千七百三十件又有平安公司之寳華號昨日裝往石浦海門者計白米四百五十包香烟二箱洋布十五件白糖七十包花衣三十包鹹魚二十箱南北貨三百五十件（長江）昨日怡和之隆和號裝出疋頭洋紗四百五十件香烟八十五箱鐵條札鐵五百六十條洋釘鐵絲一百四十件肥皂二百五十箱牛奶四十五箱白糖三百五十包洋貨一百十件餘爲雜貨又有太古公司之大通輪船昨亦裝出白糖二千五百包洋紙七十昨香烟八十箱海帶菜七十五件蔴袋十件洋靛四十桶肥皂二百箱其餘爲機器及雜貨 
[珠玉業實行貿易契]  
　　本埠珠玉兩業公所向有新老之分新公所曰韞懷堂專營珍珠老公所曰仰止堂專營玉器此外另有南京帮之振興公所以上三處悉在滬城侯家路每逢上市人衆頗多遺失物件茲物該業中王建章王蓉初等發起組織貿易券知照同業中人齊詣公所繳欵具領以資整頓事爲該業中人許簡奎劉大奎等得悉大爲反對一時附和者甚衆彼此正在堅持間由金麓伯等出爲排解已傳知同業中人貿易券仍往具領惟不須繳納分文雙方贊成已於前日一體實行矣 
[華商棉業交易所定期開幕]  
　　上海華商棉業交易所現已組織就緒定於下月四號（舊曆正月二十五日）開幕該所地址在法租界愛多亞路九十七號所屋爲三層樓市塲·理事室·出納科·會計科·均在下層各經紀人室均在二層樓會議室在三層樓開幕日上午十時至下午四時備有茶點請來賓參觀昨已由該所具柬邀請並聞華商棉業公會卽附設於該所内亦卽於是日開成立會云 
[證劵物品交易所消息]  
　　證劵物品交易所於前昨兩日停市辦理二月期交割業已淸楚茲將各種交割數量價格分誌於下（一）本所股票一萬七千七百股每股扯價七十一元（一）漢冶萍股票一百三十股每股扯價二十三元（一）華商電氣優先股九十股每股扯價二十一元（一）華商電氣普通股七十股每股扯價十七元（一）元年六釐公債票面八十萬零五千元每百元扯價二十一元（一）五年公債票面一千元每百元扯價六十二元（一）七年長期公債票面三千元每百元扯價三十七元（一）十六支棉紗標準品雲鶴牌四百五十包每包扯價一百三十五兩（一）通州棉花七千二百擔每擔扯價二十四兩（一）旗昌源豆油一百五十簍每簍扯價三十兩二錢今日星期明日開市 
[上海學生急募振欵會之籌備]  
　　上海各學校及靑年會前曾發起旱災紀念日募捐大會係仿北京學生旱災紀念日辦法每人持泥撲滿一只在街上請路人捐資擲入撲滿内不論多少凡曾捐一次者卽給與一紙質徽章懸之襟上他人不再向之索捐此種募捐辦法在歐美盛行名爲Ｔag　Day在中國則於去年十二月北京初次試行成績甚佳若於上海舉行必得巨欵惟前次籌備以年假期内學生多回家以是暫延今華洋義振會發起上海聯合急募振欵大會請學生擔任一部分於是昨日下午二時半上海中等以上男女學校代表復集 
 
 
 

Page 11

 
 
議於靑年會商議籌議事務由約翰大學陳炳章主席議决事項如下（一）定名爲上海學生急募振欵籌備會爲上海聯合急募振欵總會之一部（二）募欵期定三月十九號一天卽上海募振大會之末日（三）預算上海能有學生一萬人出發各人手持一撲滿在租界城内閘北各處沿街募捐擲入撲滿内凡捐過者有徽章一枚爲識第二人遂不向其再索（四）聯絡未加入各學校請共同協作又聯絡上海學生聯合會（五）組織情形各校派二代表組成委員會討論組織辦法（六）定期三月五號下午二時半在靑年會開各校代表大會即正式成立以便通過會章選舉各職員等事散會時已四時半矣 
[約翰校友宴送姚君玉赴美紀]  
　　聖約翰大學之西曆一九一三年級同學於本星期二（二月二十二日）日晚間假座都益處酒館設宴歡送該級畢業同學姚家琪君赴美考察商務姚君字君玉係上海縣商會副會長姚紫若君之仲子定於明日（二十八日）乘中國號輪船赴紐約是晚該級同學與宴者共十九人皆現任社會要職由會長胡蘭生君主席並有級友韋顯章君本在漢口愼昌洋行任職亦適來滬赴會接席傾談觥籌交錯入夜始盡歡而散 
[寰球學生會宴會改期]  
　　改訂於三月一日舉行仍在一品香 
　　寰球中國學生會第十六次年宴會定三月一日（星期二）午後六時半舉行曾誌本報茲悉該會因是日須敦請名人演說并請人奏唱中西樂歌一時籌備不及特改訂於三月五日（星期六）舉行時間地點仍照前定所有已發出之入座優待券及售出之入座券均仍有效云 
[靑年會消息]  
　　靑年會二十一週紀念徵求大會上星期三（卽二十三號）第一次揭曉計南京安慶漢口九江四隊及童子部共徵得八一九五分半其餘六隊均未發表須於三月二日第二期中一體繳進已誌前報茲聞先施公司以十四開金手表二隻永安公司備大銀盃一座移贈該會積分最多者之奬品以資鼓勵又今晚七時半（星期日）爲該會德育演講會請美國耶魯大學畢業之陳立廷君演講『人生新力』願聽者均可向該會事務所索券往聽 
[賽槍會競賽倫敦醫院盃]  
　　共三奬·葡人二·華人一 
　　萬國賽槍會上月間通過之倫敦醫院銀盃Ｔhe　London　HospitalＣup比賽業於昨日（星期六）下午二時在虹口靶子塲舉行所有賽射章程先期由該會董事部議决以二百碼快槍十響限半分鐘又二百碼慢槍十響均用小號人身靶槍械祗准工部局所備現成表尺報名與賽者每人須出費洋二元臨時報名費洋五元茲悉比賽者共計五十四人得洋一百零八元又收特别捐數百元悉數滙往倫敦充該醫院經費聞頭二三奬銀盃一隻係英國皮字隊排長林姆白脫特助昨日天色頗佳光線亦好一時三十分後中西各賽員先後整槍蒞場迨鐘鳴二下開始比賽快槍結果首推華人周慶恩君計得二十八分全場咸爲驚愕慢槍則推英人羅司及葡人高拉沙二君各射足四十分茲將比賽結果最優者十五名分數錄下（一）葡人雷拖Ｍ·Leitao六十三分（頭奬）（二）葡人高拉沙Ａ·Ｍ·Collacc六十一分（二奬）（三）華人周慶恩Ｃ·Ｅ·Chow六十分（三奬）（四）英人羅司Ｗ·Ｔ·Ｒose五十九分（五）英人戤司Ｆ·Ｇates五十九分（六）華人陳景塘Ｋ·Ｄ·Ｃhen五十八分（七）日人岡田淸二Ｓ·Ｏkada五十八分（八）華人王衍慶Ｙ·Ｃ·Ｗang五十八分（九）英人好治司Ｆ·Ｅ·Ｈodges五十七分（十）英人梅痕Ｍain五十六分（十一）日本川南陽之助Ｓ·Ｋawanami五十六分（十二）華人郝伯陽Ｃ·Ｃ·Ｈoh五十五分（十三）日人飯島政雄Ｍ·Ｌijima五十四分（十四）英人裴脫Ｌ·Ｍ·Ｆ·Beytagh五十四分（十五）美人台惟司A·C·Davis五十四分 
[商界聯合會開會彚紀]  
[新閘路]  
　　新閘路商界聯合會昨晚開第二十次職員會到者二十餘人會長胡鑑人主席謝憲峰紀錄（一）報告會中去年經過情形如華顧問事仍未就職今總會正在進行吾人應靜候解决又義校所設高初兩等開支浩大以致經費時形窘迫去年收支相抵尚少二百元之譜幸得諸君熱心贊助竭力維持俾學務日益發達學子蒸蒸日上云（二）提議本會庚申年徵信錄手續每段當派員數人東段推舉王再鶴中段黄肇忠南段秦志新牛慧廷西段黄賢卿全體贊成（三）提議輕質銅元事與各路一致進行辦法全體通過（四）討論合成豐記吳潤記來函並無地址又無書柬圖章此種郵信無從答覆全體主張以後如有信緘提議必須蓋印該號圖章註明住址方爲有效否則不生效力（五）義務學校定於新正月二十一日開課議畢散會 
[四馬路]  
　　昨晚八時四馬路商界聯合會開職員會議到者十五人正會長趙南公主席徐衡一紀錄（一）會址張晋卿謂伊有三幢房一所在晝錦里口約在月終騰出願留會用尤梓材謂如得張君之房並可足夜校之用甚贊成衆無異議通過（二）學校主席謂章程及課程已於上次會議通過此刻旣有寬大會所當討論經費徐衡一主張經費可分兩種籌備一·開辦費約需五百元由本路各店勸募一次收足二·經常費每月需一百三十元上下如本路會費能收足可以敷用尤梓材主張開辦費須先請本路各大商店担任多數其餘少數再向各店募集方易辦理胡永炳陳幼薌陳均睦附議主席付表决通過（三）收捐尤梓材主張先與各大商店接洽妥當再議衆贊成（四）納稅華人會問題經主席報告後錢筱亭陳均睦趙有才等互有討論主席謂討論多時重要之點（一）顧問就職已無問題（二）納稅人須另用詳密的調查（三）理事須於調查納稅人後另行選舉（四）無謂之爭概置不理卽以此四點付表决全體通過時已十一鐘遂散會 
[百老滙路]  
　　百老滙路商界聯合會於昨晚七時召集各職員開會討論華顧問就職問題公推周榮奎君主席湯新紀錄首由主席報告上海各路商界總聯合會來函質問會長許廷佐對於華人納稅會究竟有何意見當由出席代表李澤源君起立聲明本席對於華顧問並無意見所不滿意者惟理事部所辦種種手續繼由許廷佐周子慶萬國安諸人各抒意見互相討論劉仲英起言今日所討論之案應否成立請主席付表决結果贊成四馬路商界聯合會之意旨遂散會時已鐘鳴十下矣 
[學校消息彚紀]  
[浦東靑年會學校]  
　　浦東靑年會職工部現開設義務學校爲工界子弟謀教育學額暫設一百名已定於隂曆二月初五開學現來報名者絡繹不絶 
[滬西慈善團義校]  
　　西門外肇周路天佑坊滬西慈善團義校日昨舉行春季始業式該校英文夜校亦於是日開學 
[坤範女學]  
　　梅白格路坤範女子中學於昨日（二月二十六日）下午二時舉行春季始業始學生到者二百餘人定於下星期一正式上課 
[大博旅滬學生開春季常會]  
　　大埔旅滬學生會於去歲成立昨日假座大埔同鄉會事務所舉行春季常會到者五十餘人由會長藍照僞主席報告會務近况并提出修改會章意見衆贊成次選舉新職員開票結果會長劉覺民文牘藍照僞劉啓邠調查楊愼交際楊瑩庶務藍琢如其次有音樂拳術茶點等餘興聞該會今歲爲謀發展起見擬向同鄉募基集金以辦種種善舉云 
[國民大會策進會演講團開會紀]  
　　國民大會策進會演講團昨日午後五時特開會議討論演講事宜孫道勝主席楊枕溪紀錄首由主席報告照上星期四評幹聯席會議决案每逢星期日由本團團員分赴各處演講明日卽星期即應實行請討論演講方法朱怡劍起言所有演講地點時刻應由團員自由擇定先二日報告本團以便分配崔通約和議通過并决定將議案通告各演講員次報告張振遠周劍雲至靑浦演講次報告滬北公學來函訂明日星期日午後二時派員至該校講演『國民大會與學生之關係』當經推定朱定一朱怡劍崔通約前往講演議畢摇鈴散會并聞該會出發代表昨日亦開會議俟各省區代表到齊後卽行共同共發 
[銀行業集益會改選職員]  
　　滬上中國交通滙豐麥加利等各銀行華職員向有集益會之設立正副會長及評議調查等職員任期以一年爲期昨日（星期六）下午三時在道勝銀行内開會各會員到者六十餘人公推臨時主席報告開會宗旨並投票選舉當衆開筒揭曉秦蓉甫得票最多當選爲正會長史久鰲當選爲副會長又舉定會計席炳章評議員席惠生周榮峯徐寳珊周介繁王子厚調查員朱勉哉裘斐然沈秉卿陸梓蔭至五時散會 
[人力車公會開會紀]  
　　昨日白克路九號華洋人力車公會開全體大會到會會員三分之二會議事項（一）議本年舉行選舉（一）議曹董函懇辭職（一）議下月份照會收放事項（一）議報告本月份賬略當由華洋會長代表劉繩武及愛白梯司二君報告開會宗旨畢卽由律師張　雲譯稱據洋會長稱本會選舉向章每年係陽曆三月二十五號爲選舉期所有本會本年選舉章程手續應否修正須預先籌備衆意俟定期通告臨時特别會議再開大會時選舉或照向例俟下月二十五號開大會時選舉次華會長代表劉繩武宣稱本會前經會員等推舉項鴻生在本會帮辦會務現據洋會長意旨項君並無戸名保單設擔任會務殊於選舉章程有所牴觸况與歐美團體規章多所不合故特請項君如欲加入本會須具正式戸名保單俾得有被選舉之資格至於在會義務帮辦亦祗能先行試辦六月否則局外人碍難擔任本會事務等語次議曹董辭職應先行去函挽留俟下屆選舉再行解决再次議本月份所收會費除開支外餘洋二百五十元當衆交與陸董存莊生息至下月份收放照會衆議仍照舊例辦理議畢散會 
[倫德儲蓄會消息]  
[選舉職員]  
　　儉德儲蓄會第二屆職員已經滿期第三屆職員亟須選任其選舉法分爲初選覆選兩種手續初選已於本月十九日開匭其結果得當選人八十八人覆選票於昨日下午二時在該會開匭由張籋雲君代表會員監察其結果如下午二時在芬副會長朱成章總理事徐芹香副理事沈公謙儲蓄部長蔣昌圭營業部長徐芹香會計部長朱賡陶總務部長周伯英文書部長胡樸安計核部長朱壽仁評議員蔡秉九繆　樓吳麟坤楊頌康李經偉韓心喬羅國安王孫秋夏同慶徐智祥蔡仁抱查藜靑等聞新職員定於下星期舉行全體職員會云 
[擊彈比賽]  
　　該會彈檯向不收費故玩者甚衆近日該會爲鼓舞興趣起見特備大銀盾一隻以爲比賽第一之奬品比賽日期定於下月六日報名者已有二十人現時尚可加入概不取費云 
[碾米業開會紀]  
　　上海機器碾米公所向逢陰曆上中下三旬八日開會一次茲因隂曆年關停止兩期前日（正月十八日）下午二時仍在總商會三層樓上該公所開特别大會因各職員及選舉司月任期一年屆滿循例更選惟各廠到會者祗三十餘家人數不足未能舉行公衆决定改訂於二十八日開會選舉並由公所刊發通告知照各廠於下屆開會時務請撥冗蒞臨云 
[聯益善會施醫院定期開診]  
　　虹口梧州路聯益善會附設之施醫院去歳舊曆年關暫行停診茲聞該院定於夏暦正月二十一日起照常開診仍送診給藥云 
[浚浦工程之進行]  
　　浚浦局挖泥機船海龍號自上年冬季在南市十六舖沿浦大碼頭爲始動工開挖以來現已開浚至董家渡碼頭其董家渡迤南各碼頭亦將繼續進行惟查得該處一帶竹木行林立所有竹木樹料等類均堆積岸灘殊與浚浦工程大有阻礙茲聞該局洋工程師已知照浦江水巡隊長撥派隊士水探等趕緊傳知各行家從速移去前項障礙物料俾便工程按段進行 
[警廳議添馬巡與車巡]  
　　淞滬警察廳長徐國樑以滬埠地方巡警管轄區域遼闊若遇地方發生緊要事件施行非常召集殊多不便故於日昨在廳開全體會議議定於總廳内添設馬巡十名又脚踏車巡警十名先行實地教練一俟純熟卽當實行設遇有緊急事件易於招集平日留廳差遣俾無貽誤 
[淞滬警廳取消取締船辦法之布告]  
　　淞滬警察廳布告云爲布告事案照前據江北客船代表金立和等呈稱各江北客船均因原籍地方頻年荒歉不得已挈同老幼謀食來申船泊貴治四面溝浜一帶每日在各工廠做工度日現因生計關係旣不能遷移而人數衆多亦難保無良莠不齊之弊爲此各客船共推民人等爲代表具呈來廳擬懇定立取締章程由代表等遵照取締俾於防範之中仍不失體恤貧民之意由代表等認繳月費以爲補助淸道衞生費用等情據此當經本廳據情轉呈並定立章程飭令該代表等遵照取締在案乃近訪聞該代表等辦理此事頗有不善之處自應立予取銷爲此布告仰各該江北客船一體遵照須知本廳所頒取締江北艒艒船辦法因承辦人辦理不善業經取銷此後倘再有人向該船戸等干涉者卽屬假託名義應卽來廳報告以憑究辦切切特此布告 
[犯婦瘐斃之驗殮]  
　　招婦張朱氏前奉上海地方審檢廳訊明判决送往漕河涇江蘇第二監獄執行在案日來該氏在監患病醫治無效延至前日在獄身死由吳典獄長以電話報告地檢廳奉委孫檢察官沈檢騐員等蒞監騐明因無家屬判令由堂棺殮 
[徐春妹驗係病斃]  
　　上海地方檢察廳昨晨據救濟會電話略稱女子除春妹被拐來滬由本會查獲故送江灣留養院候其家屬來會認領在案近來在院染病醫治無效而死爲此報請相騐當奉譚廳長委派周檢察官沈檢騐員等前往騐明該女委係因病而死並無别故判由該院棺殮 
[公共公廨傳訊離婚案併紀]  
　　昨晨公共公廨民四庭由李襄讞會同英包副領事傳訊離婚案三宗併誌如次（一）婦人高蔣氏訴其夫高際堂寵妾將伊虐待抛棄請求離異並追六萬餘金之奩資及贍養費案原告供詞經紀前報茲據見證合肥老叟李某上堂操中西語聲稱我係杭州鼎新紗廠大股東去年該廠開股東會選舉董事時據經理高貽城報告其姪高際堂有股本八千元當有被選董事之資格而高貽城又向我謂伊亦有五萬元之股份附在該廠但高際堂之股單我却未見惟曩者我發起在滬建築安徽會館經費由鼎新先捐一萬元照各股東所認鼎新之股數攤派捐册上塡高際堂捐三百元是其對於鼎新實有六千元之股份而高貽城父子共捐之數核其所認股本則有六萬元有捐簿可憑至於我對於兩造之關係原告方面係世誼被告方面爲戚誼因原告之祖係李文忠公之門生而其父名觀欽前亦曾經服官蔣氏素以富厚著稱故原告今呈案之契據所列財産或係事實高貽城雖不能算財主然亦非窮人彼高際堂之名望如何我却不能發表且兩造我對之均屬後輩其初俱不相識故原告所控被告虐待等情我旣未目擊不悉其詳當原告初至我家求爲調停時適正在開鼎新之股東會我以不知其爲何許人拒而不見旋閽者報告據求見者言彼爲蔣觀欽之女高際堂之妻我於是遂偕高貽城出見並令貽城爲之調和時原告向我面稱高際堂已納其叔之婢爲妾並已産子等語此中情形或者高際堂不免寵愛其妾云云又由被告之律師向高際堂詰據供稱新婚之夜原告突向我謂伊已有四十晚未眠恐將不能再活我聞其語殊覺不解次晨據隨嫁之娘姨向我訴知小姐素有神經病迨我赴京原告乃在蕪湖大發其病兇猛異常嗣我得信遄歸據聞彼發時輒吞金飾故我將其金飾取去嗣曾來滬醫治然時愈時好自民國七年來滬後至今未歸因其任意揮霍月非數百金不可故不得不予以限制交與一摺令其按月向我兄高墨卿處取洋一百元蓋我忽而京忽而粤滬寓不暇久留詎其自不往取卽送交亦不收受我從未有一次將其虐待彼在蕪湖時尚將我毆打云云旋由原告律師向高駁詰至午『結果』改期續訊（二）婦人王陳氏訴其夫王福根另納一妾將伊抛棄請求斷離並追贍養費五千元奩資五百元案被告延甘維露律師到堂聲請减輕交保而原告之律師亦未反對『結果』被告准交五百元舖保並着自行具結出外聽候傳訊（三）婦人阮朱氏（名朱畹琴）訴其夫阮圭方（又名方健甫）納妾將伊抛棄請求離婚案據原告偕律師到堂聲稱原告貧苦本案堂費無力措繳要求豁免『結果』准暫免費 
[誘逃女子之請究]  
　　鹽城人李文才住太陽廟以拉車爲業昨投四區報稱云民有一女年已及笄於元宵節出外不歸十八日在新大橋朱連成船上見鄰人于小有項中圍巾係民女之物向于盤問始知民女被朱連成誘逃藏匿朱之盟弟王阿二家内當卽偕于同往王家索女詎朱王及民女均已避逸請求究追顔署長准之 
[汽車傷人兩則]  
　　西華德路永吉里二千一百六十二號門牌廣東人十一歲男孩梁中亨昨晚六時許行經西華德路豐陽館門前遭汽車夫徐金生開駛之三千七百三十號汽車撞倒受傷甚重不省人事當由閔行路捕房八百零六號華捕到來押令汽車載送傷孩往仁濟醫院醫治旋卽帶該汽車夫入捕房稟候捕頭發落聞受傷之男孩性命深屬危險云又六時一刻許有北福建路某舊貨店小主王裕才行經駛梅白格路遇有汽車夫張潤材所駕之汽車駛來不及避讓致遭撞倒右腿骨被碾斷由新閘捕房一千三百十二號華捕到來阻止汽車開行令張潤材扶受傷人入汽車載送仁濟醫院醫治一面持傷狀單帶該汽車夫入捕房呈報捕頭請究 
[訂立綏遠票合同之涉訟]  
　　曹蘭蓀王問梅前延達商律師代表投法公堂控稱原告前與柯洛文倪則忠股開綏遠票公司後因被告不付薪資及酬勞費洋共二萬數千元求追一案昨又傳核先由原告律師稱此案雖係民事性質然實因被告等意欲離滬故以刑事起訴當雙方合辦綏遠票公司時言明被告等每月貼償曹等酬勞費洋二千二百五十元薪水每月二百五十元迨至十期終結後被告等分文不付希圖挾資離滬且原告等又墊去川資等費二千餘元共計二萬九千餘元被告等完全違背合同應請堂上嚴追繼據被告代表巴和律師聲稱訂立合同之時原告乃係承銷此票故有此種酬勞後因不能擔任由曹等另找潘姓到來擔任承銷是以雙方又訂立第二合同旋因潘姓亦不能擔任以致被告等自己訂立第三合同改名爲普濟公司被告等因原告不能擔任承銷故未將勞費交付今將合同據呈鑒且原告等又向被告商借四百元借據呈鑒請察曹蘭蓀稱開辦緩遠票商人共計股本三萬元所有四百元實係商人所借等語中西讞員會商之下判各退去聽候覆訊再行核辦 
[指控蛋廠違背合同之辯論]  
　　美商新茂洋行在公共公廨呈訴同裕慶記蛋廠主夏巨川違背合同所交蛋白六十噸含有鉛質請追價銀八萬四千六百四十兩並利息等情由廨諭令被告押候訊核在案昨經李襄讞會同美丁副領事復訊由原告律師上堂詰據見證西人台特勞氏將經過情形聲訴一遍並與被告代表律師互相辯論良久作爲辯論終結中西官宣諭退庭候改期宣佈判詞 
[屢售攙水牛奶之重罰]  
　　南翔人潘世仁與某甲合股在虹口塘山路一千六百號門牌開設牛奶棚潘爲經理自營業以來已被工部局衞生處五次查出將水攙入牛奶之内混售均經先後稟請公共公廨將潘傳案共科罰金一百六十元詎潘尚不悛改前日又施故技仍爲衞生處西員白蘭查出請廨出單昨晨將潘第六次傳案由中西官質訊之下以其屢次作僞判罰洋六十元充公示儆 
[總會主客聚賭之科罰]  
　　新閘路一千一百四十五號門牌有人私設總會自夏曆獻歲以來日夜聚賭抽頭被該管捕房捕頭偵悉於前日派探何正喜與西探高愛樂等協往查獲賭徒劉林培朱德仁顧阿喜侯阿四劉阿根梁阿三王阿四林阿三及總會主劉棟樑連同賭具一併帶入捕房昨晨解送公共公堂經中西官訊供屬實判劉棟樑罰洋十元餘人各罰洋三元一併充公賭具銷燬 
[賣烟聚賭之科罰]  
　　法租界大自鳴鐘捕房捕頭阿而風西君偵悉居民徐森和家私設烟榻容人燈吃並聚衆賭博牌九又蔣伯生家聚賭牌九抽頭漁利實屬有違禁令爰於前晚帶同包探等前往各該處抄出烟槍五支及賭具等物甚多連同烟賭客及徐蔣兩人一併帶入捕房諭令烟客等薄罰斥退徐等交保候究昨日傳至法公堂請究先由捕頭上堂稟明前情並將烟賭具呈鑒詰之徐等供認私賣燈吃聚賭抽頭不諱中西官判徐罰洋五十元蔣罰洋十元充公烟賭具一併没收 
[獲究燕子窠主客]  
　　前晚二區二分署各長警在凝河路金家棋杆王濤卽王扣子家燕子窠中拘獲烟客陸金桂殷永濟等抄出大小烟證並烟槍烟灰連同王扣子并送到署轉送地檢廳究懲 
[懲罰燕子窠主客]  
　　甬人周寳林因在新閘梅白格路四百十七號屋内設燕子窠（卽私烟間）被該管捕房包探王梅生偵悉於前日稟明捕頭協同西探高愛樂往將周與烟客沙阿二王阿二張林生陳富德朱金生朱阿毛連同烟具一併帶入捕房昨晨解送公共公廨經張襄讞會同義副領事費君研訊明白以周違犯烟禁判押西牢二月餘人各罰洋三元充公烟具焚燬 
[私售燈吃保洋充公]  
　　住居北四川路靑雲里三十九號門牌之廣東人李門生因在家内私售燈吃洋烟被包探谭鳳池拘入捕房飭令存洋保出昨經公共公廨傳訊李避不到案問官判將所存之保洋十元充公抄獲烟具鎖燬 
[竊賊人贓並獲]  
　　竊賊洪阿才於前晚至法新租界莊湘楚所開之烟紙店挖開銀箱竊取現洋一百餘元及衣服等物圖逸適爲包探王德奎查見上前將人贓並獲帶入捕房昨解法公堂請究先由原告稟稱被告洪阿才係樓上房客某甲之朋友是晚乘商人等睡熟之際竊去請求訊究詰之洪供認行竊不諱中西官判洪押西牢四月期滿逐出租界一年以儆贓給原告領去 
[過犯行竊押一年]  
　　寗波人楊永順前日在漢口路竊取協祥號載於小車上之羽綢一疋圖逃被號夥周子澄瞥見鳴捕拘獲人贓昨解公共公廨經中西官訊知楊係過犯判押西牢一年期滿仍逐出租界贓交失主領回 
[續獲串竊洋紗之同黨]  
　　信昌隆報關行指控駁船戸周福根在蘇州河甘肅路碼頭串黨將承運價値七千五百元之洋紗三十九包盜取等情業由捕房將被告拘解公共公廨命押候查究昨晨特别華探目鍾星南張芝卿協同西探長壳羅香續獲被告同黨李海元周瑞春兩人至廨稟明案情並稱調查得彼等盜取之紗係賣與虹口密勒路二百十五號門牌寗波人童炳鈞得欵分肥云云陸襄讞及日副領事林出君得稟以此案係美領陪審命將李周二人帶回捕房收押候美領堂期與周福根併案解訊 
[誌謝]  
　　昨承中華書局贈第九十六期英文週報一册又婦女學社贈第二十七號婦女旬刊四張書此誌謝 
來函 
[中華女子美術學校來函]  
　　逕啓者頃見本月二十日貴報載中華美術專門學校來函對於湖南省公署批准敝校立案一節稱上海並無第二中華女子美術學校明係不肖之徒在外招搖肆其誑騙之術除函請湖南省長派員查辦勒令更正外並請貴報將此函披露報端俾分涇渭而明眞相等語閱之殊堪駭異學校爲人羣進化之階教育以普及爲貴斷無一種學校之名祗准一人包辦之理敝校於民國元年曾在南京留守府立案開辦後因政變唐家偉校長去東京留學而中止迨五年秋唐校長回國七年春重新在滬卽於法界霞飛路二百十五號繼續開辦復承湘林省長及徐季龍聶雲臺諸名人擔任校董贊助一切並得徐沈儀彬夫人擔任圖盡教員敝校前途方幸蒸蒸日上去冬因湖南女生來此就學者日多故先向湖南省署申請立案一以期當道之提倡一以便諸生往返之便利也而該校函内信口雌簧謂爲招搖誑騙不知何所據而云然敬請貴報將此函登諸報端以質之學界公論專此卽頌箸安 
中華女子美術學校謹啓 
雜評二 
[美報論賑災宣傳（訥）]  
　　以此次北方災情之重大國人於盡力捐輸之餘誰不望友邦人士之協助然亦必先以確實之眞相宣示世界災荒之程度若何救濟之狀况若何目前已募若干將來再需若干種種辦法次序亟應逐一布告使我友邦人士量度中國需要之情形而爲相當之贊助此乃一定不易之理若但知一味宣傳盡情描寫而過其情實竭力勸募而漫無限度如今日美報之所論幾使外人疑我全國皆入於流離慘苦疾病汚穢之境致影響及於出口之食物猶其小爲者也若使外人更疑我此次大舉募賑多多益善意在救窮而非救一時之急救政府難關而非救災民之死則影響及於國際間之信用甚大斷乎其不可也 
　　今之賑災借欵附捐及種種特别勸募數已非細究竟實惠及民幾何國人旣抱疑念則安保外人之不有此同情故美報所論之宣傳流弊當局亦宜注意之焉 
公布欄 
[江蘇高等審判廳]  
[民庭判决]  
　　（民一庭）一件左廷邦與唐馥棠爲經界涉訟上告一案（判决主文）本件上告駁回上告訟費歸上告人負擔一件馬喬林與馬長富爲贖田涉訟上告一案（判决主文）本件上告不合法應予駁回（民二庭）一件兪思源與林嘉章爲貨欵涉訟上告一案（判决主文）本件上告駁回上告訟費由上告人負擔一件陸老妹與葉大奎爲田地涉訟上告一案（判决主文）本案上告駁回本審訟費歸上告人負擔一件尤子丹與陳守恒等爲債務涉訟上告一案（判决主文）本件視爲撤回上告卽予註銷以上二月二十三日 
[上海地方審判廳]  
[公示送達]  
　　（全文在本廳揭示　公布）（民二庭）第三一號一件凌佩訴張鐘修等爲滙欵涉訟一案本廳定於三月八日下午二時公開法庭審理仰該受送達人張鐘修等嚴守上開日時投廳候訊毋得違　持此公示右仰受送逹人張鐘修蔡　美准此 
[判决主文]  
　　（民一庭）一件判决李史周與邵子記卽　國祥抵欵糾葛一案主文被告颶償還原告本洋二百元利洋七十五元訟費歸被告負擔一件判决蔡順發與池廷棟因占地糾葛控訴一案主文本件控訴駁回本審訟費歸控訴人負擔一件判决朱成才等與張二麻子爲傷害私訴一案主文朱成才朱林春之請求駁回（民二庭）一件决定顧金標等訴賈少臣因欵項涉訟聲請假扣押一案主文本件聲請駁回一件决定陳全林訴方仲翔因房屋涉訟一案主文本件訴訟駁回以上二月二十五日 
[上海地方檢察廳]  
[批示]  
　　曹周氏狀悉候查辦此批張老大本案已宣告判决所請交保不准此批沙魏氏狀悉候查辦此批朱金榮狀悉沈春陽業已查明無罪予以開釋所請應毋庸議此批高　　狀悉候查明核奪此批龔王氏狀悉仰卽來廳騐明核奪此批趙鳳卿等狀悉候傳案訊奪此批鄒阿寳狀悉所請應毋庸議此批張桂生狀悉仰候核辦此批李正甫狀悉案已起訴所請着毋庸議此批彭生元等狀悉事不干己毋庸揷訟此批以上二月二十六日 
 
 

Page 12

 
 
   
 
 

Page 13

 
 
   
 
 

Page 14

 
 
自由談 
論文 
[作小說有情形後之問題與答安] [  張舍我]  
　　初學作小說者有必須經過之問題焉其答案之價値足以定最後之結果如何譬之情形爲承塵中發現一屍於是有疑問『此屍何以在承塵中』『殺彼人或彼物者誰歟』『由於何故耶』『此爲暗殺案耶』『兇手安在』此種問題當在情形决定以爲結局或起點之前若作者作陳腐之思想以爲彼乃一『大美猫』之屍因誤食滅鼠之毒藥而死若是則彼所創作之小說是否有價 
値吾不得而知矣『兇手安在』之答案爲『在屋上』則彼已示人足以令人震顫之材料矣或彼設想一賊在某室中爲一屍所累故自外表觀察之極似眞兇復自問曰『此賊何以被累乎』『行兇者究爲誰乎』『被累者若何設法以圖自免乎』『彼將因圖自免而益顯其似眞兇乎』『彼之結果究如何歟』此種情形皆關於物質之面者也然亦可先作爲心理的如李某終日終月終年謊言於是有問曰『爲何』『彼所謊者何歟』『彼謊誰歟』『謊之結果如何』普通人之心理大都設想於至尋常之事理若爲小說家則大異乎是兒童謊其母恐彼之劣行將見責於慈母也而名家白朗人氏Ｂrown所作『一日去矣』"ＡＤayOff "一篇中則以一極誠實之婦人謊欺其夫然而讀者則覺其理由極充足對於其舉動極示滿意吾人若曰某少年與王某之女相悅王某因侵蝕公欵罰作十年苦役由是而發生之問題『必爲誰將起而反對』『少年之父母其態度若何』『少年之心理改變否』『彼女何言』『女父母之意如何』此種情形無論其爲悲爲喜爲物質的爲心理的其問題與答案俱能表示作者之才能故作者之設想與理解皆須力避陳腐與凡庸俾多獲方法而不泥於一例不然者卽缺乏創作能力之表示也不如速棄其作小說之志趣 
傳記 
[瑙威大小說家皮琴生傳] [  鳳生]  
　　皮琴生（Bjornstjerne　Bjornson）爲十九世紀末腦威大小說家亦一詩家戲劇家演說家而兼政治家者也氏生於一八三二年十二月八日之Ｋvikneo地居腦威中部山水明媚爲全境冠氏幼年置身於此幽美環境之中因之天地間『自然之美』便於無影無形中自一說戲劇中反映而出年十二入摩德文法學校摩德爲沿海小城一風景至幽倩是時皮琴生猶一没没無聞之童子也顧性喜弄翰課暇輒作短詩一二亦琅琅可誦氏之詩才於此已表示一班年十五皮琴生組織『童子會』一并創辦報紙一種名曰『自由報』氏之思想已畧畧可見皮氏於『童子會』中喜討論政治問題蓋已儼然爲共和黨之領袖矣時爲一八四八年國中革命思想方澎湃一八五二年皮氏入Ｃhristiana之大學日夕苦攻詩學與新聞學校中課務尠甚注目未卒業而長篇劇本名"Ｖalbcrg"者脫稿某劇塲主任正排練是劇時皮氏忽取回劇本謂爲不善毁之自一八五四至一八五六年之間皮氏肆力於劇評因之劇學大進吾人知十九世紀末年腦威文學在歐洲頗佔勢力所謂『皮琴生易卜生時代』歐洲人士幾於無不知之當時詩家羣推二人爲巨擘而二人又皆腦威産斯亦奇矣皮琴生文學事業實開始於一八五七年亦即其第一篇小說出世之年皮氏曾兩任劇場董事一爲一八五八年一爲一八六五年惟任期俱未久皮氏三次入新聞界一在一八五六年一在一八五九年一在一八六二年自一八五六後氏於各報中投稿極多以關於國家問題爲衆皮氏之演說稿苟彙集之常有一大厚册每歲冬季氏尠家居如丹麥德法意等國常見其足跡皮氏曾游美洲一次頗受彼邦人士之歡迎氏之首篇小說出版於一八五七年名"Ｓynnovc　Solbakken"是篇出世之後皮氏文名始噪於境内外皮氏小說之佳不僅以情節樸實勝其用筆之簡練深刻逈非當時作者所能望其項背氏能使小說中人物各言其所言行其所行至其人之優劣智愚則一聽閱者判斷總之皮氏書中人無論其男女老幼而一舉一動一啼一笑俱足以顯示其人之性質何若此則皮氏之奇筆也皮氏戲劇小說各國已有譯本且流傳甚廣氏之長篇小說如『樂兒』『漁女』等等俱負盛名戲劇如『蜜月』『破産之人』『新聞記者』『王』等等多爲世所稱頌皮氏之抒情歌及國歌亦不下一卷氏之戲劇當時惟易卜生一人足與之抗衡皮氏尤善描寫美人令人可歌可泣故其所撰戲劇都精采動人氏之戲劇於氏世思想界發生影響最大其一生著作之要點卽爲腦威獨立之故氏欲藉其文字勢力以求達到腦威人民智力上之解放與夫發展其愛國之忱可於其詩歌小說戲劇及他項雜著中見之氏之"Ｍagnhild "小說與"Ｌeonarda"戲劇頗多推重女權及改革家庭生活之處又目說國一新聞界之腐敗故有『新聞記者』之作見國中商業　　故有『破産之人』之作於『　』之篇中則極力排斥君主主義今日腦威人民所誦之國歌猶是皮琴生一八五九年所作氏殁於一九○十年年七十八 
批評 
[我國現在之創作小說（上）] [  鳳兮]  
　　創作之界說有二一爲體例之創作一爲志意之創作看似體例之創作易志意之創作難然志意美善者未始不借重於體例之美善猶有哲士之精神必有抗健之體育者也若除却翻譯他國文字便稱創作則太爲創作兩字增塊負矣我國文人染翰自作小說者多矣連篇累牘寫社會於章回小說者是章回小說之裔流也非創作也堆文砌字狀風情於似四六非四六之小說者是四六小說（如燕山外史）之裔流也非創作也寓恢奇於筆記小說者是筆記小說之裔流也非創作也然苟能於此若干種内無論何種含一充分而合於小說原理與純單或複雜之意思則亦可勉强許爲創作然而殊寥寥也以體例言我國近代小說初期發達時代（在淸光緒二十八年後吳所人輯月月小說時）已有一種平話或文言之短篇之創作又有一種表示各個性之劇本體小說此兩種迄今人者爲之若描摹固有之體例與借用其人物事實而諷世者（如新水滸新西游記新紅樓夢新聊齋之類）則純粹爲爲戲作的萬不能歸以創作之名耳故以嚴格言我國非無創作小說惟足當創作而無愧者蓋亦鮮矣且我國創作小說祗短篇而止長篇則未之前聞也鳳兮所見不廣僅以所嗜而論之魯迅先生狂人日記一篇描寫中國禮教好行其吃人之發千載之覆洗生民之寃此篇殆眞爲志意之創作小說置之世界諸大小說家中當無異議在我國則唯一無二矣描寫一個問題或一段事實者如天笑之富翁之車鄰家之哭聲瘦鵑之酒徒之妻李髯之饒吹等均確爲自出心裁而有目的（指其小說之感痛力所及）者均無所依傍或脫胎於陳法者也 
談叢 
[短篇小說與筆記（上）] [  厚生]  
　　或問於厚生曰筆記與小說有以異乎曰有無大異也吾嘗考我國古籍初無以筆記名篇者自仲尼筆削春秋朝野士子莫不慨世事之多乖人倫之斷喪烽火之昌熾恐墳典云亡古之嘉言善狀泯没無聞故左邱公羊穀梁相並而出編而爲傳述而爲語迨至西漢作者益夥長沙之賈誼新書（漢志謂五十篇·今存者五十五篇·朱子語錄中謂此書·爲賈子之雜記稿·）劉向之新序（多載春秋戰國秦漢問事·）說苑（係錄遺文軼事之作·）列女傳（剌趙衞之屬·起徵賤·逾禮節者·）周長生之洞歷（凡十篇·王充稱上自黄帝·下至漢世·鋒芒毛髮之事·莫不兼備·）應邵之風俗通（凡三十卷·辨物類之名號·）張華之博物志稽含之草木狀戴凱之竹譜皆考據確切事實可徵决非穿錯附會東塗西抹者可比蓋筆記之實已於是時備矣延及有宋子京（卽宋郊·小宋也·）廣搜軼事遺聞逐一記載名之曰筆記而筆記之得名自此姑矣厥後又有名爲筆談·（如沈括之夢溪筆談·）筆乘·（明焦法撰筆乘·）隨筆（如洪邁之容齋隨筆·）筆錄（吕希哲之楊公筆錄·）日記（如葉盛之水東日記）者皆筆記類也降及近代遂漸流而爲小說湯臨川先生謂夷堅艶志小說家之珍珠船也是則小說之盛不自今日始小說之始實脫蛻於筆記也 
瑣錄 
[說林拾雋] [  憤愚]  
　　夫兒童猶花木也培護之方必勿逆其性始能欣欣向業（英兒湯姆） 
　　人生之價値蓋不在衣服儀觀爵位財産一切身外之物七尺之軀可貴者内也非外也（同上） 
　　曾見生人哭死人者三傷悼不可言喻一情郎一嬌子一親夫也（九原可作） 
　　天下但有一種深切之愛情惟慈母愛子之心舍是又漹有眞性情哉（同上） 
　　失敗者繼進之鞭策也（情哲） 
男女之交不可以武力繼也（同上） 
小說界消息 
　　英國名小說家薩克司羅茂生Ｓax　Ｒhomer嘗作小說『黄氏』"Ｙellow　Claw"演繹中國事實載倫敦某雜誌頗爲一時傳誦近已攝爲影戲片啓演於諸大劇院益覺曲折有味觀者稱之小說週刊『禮拜六』本定隂曆正月十二日出版茲聞内部組織尚未就緒爲益求美備計須展期二月初云 
小說 
[原來如此] [  碧梧]  
　　我們看卜筱南的外表聽他平日的議論他很像是個新學家他常說要改良家庭先當組織單式家庭並破除爲夫的專制實行夫妻平權又說要改造社會先當鏟除階級制度和男女的界限實行一律平等社交一公開再說要振興實業先當提倡勞工主義推翻資本家的勢力聽他這畨議論的人那個不佩服他又有那個不說這位卜筱南眞是個國民中的優秀分子 
　　卜筱南的家庭却是單式家庭祗有一個妻子一個女兒他那妻子雖是個舊式女子却也念過幾年書很懂爲做人家的道理女兒名呌阿英今年已有十六歲跟着母親念書也很識幾個字閒着没事就帮助母親料理家務這一家人家總算是還有秩序的了但是卜筱南還覺得千不是萬不是時常和他妻子吵閙有一天早上卜筱南起身得很早催着要早飯吃早飯還没煮好他就很爲動氣瞪起眼睛破口駡他妻子道代這婆娘越過越懶了早上睡着不肯起來到了這般早晚還没把早飯煮好他妻子道現在不過七點鐘也不能算遲筱南道我要吃了你就得早些煮好他妻子道我不曉得你今天起身這般早倘若曉得我早就預備好了這些小事也値不得動氣這樣駡我筱南道我駡了你你怎麽樣你不曉得嫁夫從夫這句古話麽你旣嫁了我就得依從着我慢說我駡你幾聲我就打你幾下你也祗好受着你再和我辯我就要打上來了他妻子受了他十幾年的專制壓力本有些懼他如今見他這樣惡很很的就不敢再開口連忙去煮早飯筱南還駡道没受過教育的女子究竟不是些東西他妻子聽了這話輕輕的自言自語道但是受過教育的女子未必肯受你這樣苛待罷 
　　這一天筱南可忙煞了原來公園裡面開家庭改良研究會他是個幹事員臨時又上台去演說滔滔萬言很受來賓的贊許筱南好不得意午後又加入甚麽促進會也曾演說了一番等到散會之後他覺得很爲吃力就坐黄包車回去恰巧這個車夫是個老者跑得不快筱南連連催他快些可是催之至再那車夫再也快不來筱南的兩隻脚就在踏板上亂跳又用手杖打車夫的背道你没氣力還拖甚麽車子車夫道這也呌做没法混碗飯吃吃筱南道可是坐車的人受了你的累了快···快···快你再這樣慢吞吞地我可不要你拖了車夫連連答應就拚命的向前跑好容易到了筱南的門前筱南跳下車給了車夫六十文車夫氣喘喘的道我拖了足有四里路怎麽給我六十文筱南道你要多少你車子拖不快躭誤了我的事我不來駡你總算可憐你了你還向我爭錢麽車夫道你就添上二十文罷筱南駡道滾開去一文也不添給你車夫還糾纒着筱南就舉起手杖着實的把他打了幾下一回身早已走進門去把門關上了 
　　筱南怒冲冲的走進來見他妻子正躺在床上不由得怒上加怒就高聲喝道你一天到晚睡覺罷這成個甚麽樣子他妻子被他這一聲喝嚇了一跳連忙爬起來筱南又見他滿臉的眼涙鼻涕又冷笑了一聲道今天早上我駡了你幾句你就這樣撒嬌哭到現在麽他妻子哽咽着道不是爲着這事祗因方纔接到我兄弟的來信說我母親病得很利害教我回去一　（我想他老人家年紀大了得了這重病說不定不能再好我一時傷心就哭出來了筱南道誰不曾生過病生了病就必得死麽你眞無意識極了他妻子道生死都有定數不去說他我想明天回去一趟看看他老人家也是爲人子女的道理筱南瞪了他一眼道你回去了這裡怎樣呢他妻子道我至多三天就回來筱南道那可不行你是當家人能走開三天麽他妻子又和他商議道這原是没法的事請你原諒些筱南道不行倘若你定要回去你就不必再回來了他妻子恐惶他又要亂駡不敢再和他爭較但說道我旣不能離開就呌阿英去走一趟看我母親病到怎樣我也好放心筱南道阿英是個十六七歲姑娘們那能放他出去抛頭露面成個甚麽體統他妻子道到外婆家去算甚麽抛頭露面筱南道我不放心不能放他去你莫再嚕囌了我可要發脾氣了唉看卜筱南這一天當中的行爲舉動他又是個何等的人物原來不過如此 
自由談之自由談[  鵑]  
　　吾治小說家言時覺材料枯窘無由着筆不知材料固多特患吾人之不自搜覔耳歌館劇塲通衢陋巷無一非小說材料産生这所得其一二瑣事卽可作萬言宏篇而文思之來亦若自來水之啓其機括汨汨無盡矣 
 
 
 

Page 15

 
 
   
 
 

Page 16

 
 
   
 
 

Page 17

 
 
   
 
 

Page 18

 
 
申報星期增刊 
[一週間世界大事撮要] [  圓]  
　　倫敦大會已於二十一日開幕 
　　英國袒希法意兩國反之 
　　國際盟約修正案交委員會審查 
　　美日對於太平洋德　利益之爭持 
　　本週間歐洲方面有二會議一曰倫敦之各國首揆大會一曰巴黎之國際聯盟第十二次行政會倫敦大會之任務爲使德國接受巴黎會議决定之賠欵條件爲解决土耳其兩政府對峙之局面爲對付康士坦丁復國後之希臘爲修改對土和約之磋商巴黎會議之賠欵條件詳誌本增刋第七十三期土耳其希臘問題之原委及修改對土和約之動機俱載本增刋第七十四期是故茲篇所述祗限於倫敦開會時之形勢而各案之原由則不復贅述矣 
　　倫敦大會以二十一日上午開會列席者英法意日希臘及土耳其兩政府之代表最先討論者爲希臘問題希臘代表要求維持對土和約蓋根據土約希臘獲得大宗利益也（土約以何地　予希臘見本增刋第四十八期）土耳其瓜分之新形勢協約國之於希臘何以先予而後奪見前期本篇）對於小亞細亞之土耳其民黨則聲明繼續作戰以肅淸亂事自期（希臘根據歷史上及民族）上之理由有取得小亞細亞西海岸土美拿一帶土地之權因此而與土耳其國民黨統一舊壤之宗旨相衝突故小亞細亞希土之戰兩年來未嘗中止也參閱前期本篇）又請協約國取銷對希所施之禁令（希臘前王康士丹丁復國英法意三國在倫敦籌議對付辦法以十一月二十六日提出覺書中有不應希臘有外募債及撤去對希經濟上助力之條文參閱本增刋第六十六期）英國之意對土和約可以維持希臘用武力解决小亞細亞之糾紛亦不反對取銷對希禁令之要求則未置可否惟法意兩國意見則與英國大異於土約則主張修改使土美拿一帶地仍還諸土國於希臘進兵安哥拉（卽小亞細亞土耳其國民黨政府所在地）則指謂狂妄之行爲於基瑪爾之國民黨則有與之立約磋商休戰之意於取銷對希禁令之要求則竭力反對之概括言之英國袒希者也法意兩國不願見地中海東部有一强鄰之存在而欲使希臘仍如戰前之爲依人籬下之小弱國也三國之近東意見突然分裂與上年十一月杪在倫敦會議之主張完全逕庭誠極外交上波譎雲詭之能事矣 
　　土耳其君士坦丁安哥拉兩政府之代表皆在倫敦協約國原期俟兩方意見互相了解而後開始討論孰知開會之始兩方代表互爭土國人民正式代表之名義相持不下國民黨代表皮克薩氏聲稱渠之政府對於君士坦丁希臘兩政府不稍讓步君士坦丁政府之代表首相土菲克氏又復抱病不出席是以對土問題之進行卒爲之滯頓直至二十三日而雙方代表始均蒞會大會請其於所願修正對土和約之各節各提出具體之意見故其結果尚須待後訊 
　　德國對於巴黎會議賠欵條件之答案尚未擬定聞分委員會之專家關於所擬請求之各節意見未能一致故其赴會之代表亦未有派定之消意 
　　國際聯盟行政會與倫敦大會同日在巴黎開會已組成鴉片問題審查聯盟公約修正文及萬國封鎖之三委員會吾國代表顧維鈞列入修正盟約委員會中前屬土耳其領土之委託代管權問題則以美國對於亞米尼亞代管區域之態度未明故展緩討論（上年十一月問日尼瓦國際聯盟大議會對於亞米尼亞委託代管問題討論之結果及前此亞米尼亞與美國間之關係俱詳本增刋第六十五期） 
　　德國舊在遠東方面之屬地在赤道以北者有馬利安尼Ｍariannes加羅林Carolines馬沙爾Marshall羣島在赤道以南者曰威廉大帝土地Ｋaiser　WilhelmsLand在新幾尼亞東北隅曰俾士麥羣島ＢismarkArchipelago在新幾尼亞東南赤道以北之三羣島包含小島數千東西連綿自東經一百三十五度迄於一百七十五度南北相距自北緯四度迄於二十度强東望檀香山西鄰菲列賓北距日本之小笠原島亦祇六七百英里扼太平洋南北航路之樞紐爲美屬檀香山菲列賓兩羣島間接應之鎖鑰一九一五年日旣對德宣戰卽派軍艦驅逐德人而佔領之赤道以南之威亷土地俾士麥羣島則先一年已爲澳洲紐西蘭海軍所據有及巴黎和會開會太平洋諸島之管轄問題遂爲澳日爭論之焦點先是日英日法之秘密換文除以吾國山東之德國利益許予日本外并曾約定日助英法戰勝則酬以德屬諸島故和會討論之結果卒以赤道以北之三羣島委託日本代管以南則予澳洲紐西蘭議旣定遂由國際聯盟通知各關係國乃因海電分配權及雅伯島管轄權兩問題而又發生爭執初德國在羣島間敷設海電通知上海菲列濱横濱等地戰時並爲日本攫去及國際聯盟開會其分股會議定德屬海電暫由有關係之五大國有財政上共同管理之本月國際交通大會開會於華盛頓日法兩國破壞此議卒致停頓外電謂此案將與委託代管問題並爲一談云雅泊Ｙap島者在北緯九度二十五分東經一百三十九度加羅林羣島中之一蕞爾小島也本爲德屬海電之中心有海綫通上海馬尼刺横濱火奴魯魯諸埠美總統威爾遜慮爲日人所　則美國遠東太平洋方面之聲氣不通而菲列賓勢將孤懸海外故在和會中與英法諸國先經口頭約定劃出日本代管權範圍之外今美國旣接到和會許可日本獲得北太平洋德屬羣島代管權之草案遂對本届在巴黎集會之行政會提出抗議申明前約不允以雅泊島給予日本美國之於國際聯盟因參院之拒絶批准盟約故從未預聞今忽有此抗議足徵雅泊島之處分問題利害關係之重大矣 
[美國議員團視察中日韓三國之報告（一）]  
　　去夏美國議員團游歷中日韓三國歸國後由團員加州議員沃斯本士Ｈ·Ｚ·Ｏsborns編成視察報告於十二月二十三日對衆院大會宣讀之本館覓得全文因亟譯出 
　　（一）揚子江口 
　　中國漁舟繪有兩目之功用 
　　江口所見汽船多懸日旗 
　　去夏參衆兩院議員有遠東之游行程所經爲中日韓三國今將視察所得編成報告宣讀於本會諒亦吾人應盡之責務而爲諸公所樂聞也太平洋中兩旬海程於吾人視察目的毫不相關故删去不述今請自游歷中國始 
　　遠游中國一事在足跡從未履東方者頗似脫離地球而遠適另一星球者然蓋中國風俗人情與此邦大殊吾人初入其境無往而非動人詫異者其地廣袤大於美國有人民四萬四千萬國土雖廣而欲遍歷全境則匪易事吾人所至最南之地爲上海然在其國最南邊界以北約六七百英里也吾人曾入其内地然亦不過在海岸以西二千數百英里耳吾人所至最北之地爲滿洲之奉天其地與紐約略同緯度然去彼邦最北之邊界猶須數百英里也 
　　一九二○年八月五日吾人所乘之大北輪船駛近揚子江口揚子江者亞洲最大之河流也水程二千英里可以通航河口有廣大之三角洲一如密士失必河河水挾黄沙入海使海水亦帶黄色離河口五十餘英里猶及見之亞洲陸地之最先映入吾人眼簾者爲在揚子江口東南之舟山羣島島皆岩石所成面積不大島上童山濯濯植物甚少無數中國漁舟遊弋其間舟之行皆賴布帆帆方形有植立之竹竿張承之舟大一若吾人在加利福尼亞海岸所見者所不同者美國漁舟之行駛也賴搿士林汽油之發動機而中國之漁舟則船首皆繪雙目華人謂船有目卽能見前途之安否如有障碍卽可知所避免水族之棲在何處亦惟船首繪有雙目始能見之其效用極著故在中國無目之船舟子不駕蓋可召惡運而觸危機也（按此層吾人應對友邦釋明誤會） 
　　揚子江口江面寬二十六英里舟行其間不見兩岸逆行數小時始見淡黑若烟漸行漸淸晰蓋卽兩岸陸地也途中遇下水船多艘懸日旗者爲數最多他國船隻之總數猶不及其多也舟行漸緩江面漸狹江口之三角洲一片平野土壤肥沃兩岸田畝縱横農植繁茂中國式之村落錯綜其間陸上景象歷歷在目矣 
[記南通大有晋鹽墾公司（續前期）] [  馮澤芳]  
　　（四）墾地 
　　公司全境皆爲砂土一片平蕪地爲海濱砂灘冲漲所成故滷氣甚重因滷氣之不同開墾之手續亦異茲據公司中人所述之開墾方法如左 
　　滷氣甚淡之地素來生長靑草此種地只須將其耕轉即可播種如滷氣太盛之地不能長草此種地第一步宜四周築隄中蓄以水名爲養蕩所以使土淡也土漸淡後以人工種植蘆柴名爲種靑如是　　之後土質漸淡將水洩去斫去蘆柴耕轉後卽可種植矣 
　　（五）分　 
　　本公司中最可觀者分　辦法是也公司境地遼闊故各區皆劃成正方形或矩形（間有一二區缺一角者不在此限）區與區之間開河以界之每區之内又各按一定之距離劃成若干小區小區與小區之間開幹渠以界之每小區之中又各按一定之距離横分爲若干排排與排之間開排溝以界之每排之中又各按一定之距離縱分爲若干　　之間界以　溝每　長六十丈寬二十五丈合二十五畝爲公司中分區之最小單位其不成　者置之另計又佃戸所居之房屋亦由公司指定　中之一地點只准在此點上建築其整齊劃一眞不可思議 
　　（六）水利 
　　水利爲開墾中最重要問題該公司地近海濱荒地未墾以前一片平蕪乏河渠以洩水故一遇霪雨卽成澤國以今所見未竣工各小區且然則全數未墾時可知矣水利工程最大者爲開河設閘二項如前節所言河·幹渠·排溝　溝等縱横如棋局故雨不患潦旱可資以灌溉其中河·幹渠·排溝三種由公司開成　溝則各佃戸第一年墾種時開之河闊八丈幹渠闊三丈排溝闊丈餘此項工程皆用包工法按事計值每開地長一丈寬一丈深一尺謂之一方每方需工銀自一角六分至三角左右視當時招工之難易而有不同開河所得之士用以築隄隄上卽爲往來之大道 
　　閘之功用如近海之港海潮來時閉閘以禦潮海潮退時水有餘則開閘以洩水水不足則閉閘以蓄水如一河之上游及下游皆有閘者則因水量之多少而開閉之如水不足則開上閘閉下閘水有餘則閉上閘開下閘以爲調節水量之用該公司自築之閘三座一爲閘河之閘二爲歇御港閘三爲環本港閘其建築費自一萬元至五萬元不等又有遥望港大閘爲大有晉與大豫公司及地方農戸所共建該閘長十三丈開九門全體以水泥Ｃement打成自民國七年冬開工至九年夏竣工總工程師爲荷蘭人特來克共費銀約十五萬元爲沿海一帶各墾牧公司中第一大閘各閘之啓閉均有管閘者專司之 
　　（七）分租 
　　工程完竣後劃定　數由公司招佃戸耕種公司自種者總公司九百畝各分區事務所各種二百畝招佃之之辦法撮要如左 
　　（一）每佃戸至少以一　起碼自由至田中揀選 
　　（二）每畝繳「頂首」八元分爲三等上等田一次繳淸中等田一期繳三分之二三年内全數繳淸下等田一期繳三分之一四年内全數繳淸 
　　（三）第一年耕生由公司出資不取佃戸分文但承佃者須照界開關　溝塡高本田爲盡初種生田之要務 
　　（四）第一年以後每年租息分春熟秋熟兩次靑熟每畝納大洋角五分不種靑熟者免納秋熟則於棉花已開花至三分之一秋收豐歉大致可有把握時由公司中派人至各佃戸田中會同「佃長」三面共同議定本年每畝可收花若干按公司得四佃戸得六之比例載明應納租花若干於租摺上以後按期親自至公司繳租不繳淸者退佃 
　　（五）佃戶儘可移家至田中居住公司盡保護之責 
　　觀以上各條有應注意者卽「頂首」是也每畝頂首八元一　須頂首二百元平均以一次繳一半計算卽須繳頂首一百元故卽使至少每佃戸租田一塊則非備有現金百元不能到公司中種田故來此爲佃戸者類皆小康之佃戸勤力耕作潔身自愛謹守本分抗租閙事等事絶無所聞此公司中辦事上便利之點也又田放墾之後公司中不但每年可收租息且有一大批頂首以爲流通之資本此於公司之金融流轉大有裨益也佃戶皆海門人他縣人甚少海門地狹人稠又善於開種生田大有地之土質比他公司爲佳一畝八元之頂首在彼不以爲貴也九年夏季之統計全公司佃戸三千餘每戸種一　者最多亦有種四五　者 
　　（八）種植 
　　以秋熟論公司全境可以盡種棉花四字包括之蓋此地爲砂質土　無論種何重雜物不如種棉花之得利也佃戸種一　者中等每年得利百元上年可得利三百元以春熟而論則有空閑不種者有種麥者有種『草頭』以爲綠肥者棉花之前作物與棉花之收成至有關係種麥者收成最下種綠肥者收成最優且與地之永久肥力有關係故公司奬勵種綠肥而限制種麥卽種綠肥者秋租打八折種麥者每塊三五丈闊之地祗許種麥三十六行如過密者公司得剷去之 
　　棉花有中棉及美棉二種據云美棉較能種於滷地親至田中觀察時亦見較鹹之地多種美棉此可注意之點也 
　　河旁堤上種楊槐及烏桕惟尚未推廣烏桕夏季受毛蟲之害甚烈不如楊槐之易於種植 
　　煎鹽 
　　大有晋現雖以墾荒爲主業尚有一部分煎鹽事業之存在其煎鹽方法述之如左 
　　第一步晒鹽擇一塊滷氣甚濃之不毛地爲晒場用草灰和泥成黑而碎之細土平鋪地上以陽光晒之則地底滷氣沿土中之毛細管上升附在灰泥上水分蒸發後惟留鹽質於灰泥上夾泥變成白色如是三天後則鹽質附於灰泥上者甚厚 
　　第二步製滷以此灰泥傾入滷井内則鹽分溶解於水中而灰泥沉澱至井底 
　　第三步煎鹽以井中之滷入鍋煎之則得細而白之鹽其品質甚佳煎鹽之燃料用草故開荒於煎鹽爲互關之事業也 
　　煎戸由公司雇來一切雇屋設備皆公司供給將煎得之鹽送至公司按貨給値 
　　（十）結論 
　　大有晋開辦以來至九年七月止已墾開地約九萬四千畝已營河渠道路尚未招佃者尚不計其資本現銀五十萬元又地股二萬八千元分五百二十八股每股銀一千元至九年五月止每股已分得墾熟地百五十畝卽以每畝値二十元計每股已値三千元以民國八年而論年可淨得八釐之純利益以後全數墾熟除一切公共酬報及公積以外預算每股分地三百股至少每股可値六千元若荒地全數墾開工程費用大减地租收入大增則每年可得四分之純益亦屬意料之事（通海墾牧公司現每年之純利爲四分）此不過就私人利益言之耳大有晋全境盡種棉花卽以民國九年已墾之九萬四千畝計之每畝平均出籽花五十斤可得籽花四萬七千擔以每擔平均售洋十五元計之可得銀七十萬零五千元此對於全國原料産額之增加於國家經濟上極有價値也此外若三千餘之農戸得以有地可耕安居樂業三餘鎭以爲公司總機關所在而新成爲村市國民教育尤爲其念念不忘之點南通之滿政教育常受公司之資助此對於社會方面亦有相當之貢獻也 
 
[危峰霽雪]  
　　瑞士風景之美世所稱道此爲愛白斯山Alps最高峰雪景由登山鐵道車站中所攝者此埠位高三千四百五十七米突 
[中國新實業彙誌（四）] [  鵬]  
武昌自來水廠 
　　武昌自來水廠資本總額定一百五十萬元現已招足四十萬已向農商部立案不日開辦矣 
[梨山煤礦]  
　　福建閩候縣有一煤礦公司營業頗形發達資本由五十萬增加至二百四十萬礦在梨山産煤極富所出之煤供給福州及鄰近各縣之用 
上海瀏河汽車路 
　　旅滬太倉商人集議組織公司建設汽車路由上海直達瀏河鎭藉便交通已在寳山縣署立案其築路計劃在上海閘北設站經羅店抵瀏河購地築路建橋之費計每里約須銀一千五百圓全路需銀十七萬圓預計路成後每年可獲利五萬圓所難者資本不易招集蓋建築此路至少須有資本總額三分之二丶方可動工也瀏河鎭在瀏河之口瀏河西經崑山東入於海 
麵粉廠 
　　近三四年來麵粉事業極爲發達就上海一隅而論已有多數新粉廠成立據最近報告上海大粉廠之數已逾二十每日總計可出麵粉四萬六千袋每年總計一千七百萬袋大都運往英美及日本歐戰以前俄國爲購買中國麵粉數量最鉅之國戰後則美國起而代之矣以中國全國計上海麵粉事業三分居一每年中國全國麵粉産額統計共爲四千八百萬袋云 
中美飛機公司 
　　中國商人某君與美國飛行家合資開辦中美飛機公司專爲陸地及海洋郵便及轉運之用資本總額計美金十萬圓共分一千股每股美金一百圓公司限期爲五十年俟招滿股本十分之三卽將開辦此公司根據美國法律組成由中美兩國人員共同經理之最初之飛行路途爲由上海吳淞間云 
嘉善楓涇電話公司 
　　嘉善已建設德律風公司旣通本城城内更接鄰近村鎭去嘉善七英里之楓涇鎭亦已由當地紳士與公司中接洽將電話通至該鎭費祗須六百圓兩地間如欲通電話祇須費銀一角 
龍華工廠 
　　巨商某君因龍華地位密邇上海故已擬定計劃欲使龍華工業發達爲實業之中心已在黄浦江濱購地千畝爲進行計又有某商聞風繼起亦在龍華附近購地八十畝每畝計銀四百元二君將合力開辦工廠發展實業云 
織氈工業 
　　中國之氈毯向爲出口貨之大宗北京天津每年製造大批地氈運往美國據美國領事館統計一九一八年中國運美之地毯計値美金三十三萬三千一百七十圓至一九一九年其數更增計値美金八十二萬另另三十二元中國地毯銷數旣日形其廣定貨者非在數月以前訂定卽抱向隅此項工業利息甚厚天津地毯每方尺値銀一元半農商部知織氈工業之爲中國可能之事業故已發出通告通知各工廠如有發展之機會可以改良質地增加産額者部中將爲有力之扶助云此種通告深可注意蓋歐戰以後波斯亞拉伯兩兩國已不復有供給全球需要之能力舉世睽睽將視中國織氈事業之突進矣 
[一九二○年美國對於遠東諸國之輸出業] [  圓]  
　　美國輸至遠東之貨物大都爲製成品其中爲工業或輸運之用者最佔多數爲家用者不少茲將一九二○年之情况分述如次 
布疋 
　　在戰期内布疋一項因日本貨之暢銷於東亞諸國故美貨之需要頓形減少然大戰一停則花旗布在遠東方面之銷場有日增月盛之勢一九二○年全年（會計年度下同）美國原色布之輸至中國者爲三千萬碼上年則祗三百萬碼輸至印度者爲五百五十萬碼上年則猶不及一百萬碼同年漂白布之輸至中國者約爲四百萬碼印花布亦四百萬碼他種布疋一百萬碼除中國而外菲列濱亦購入大宗美國布疋故在一九二○年全年中國輸入之美國布疋總數四千萬碼而菲列濱所輸入者亦不下三千萬碼　 
五金類 
　　近年來美國五金機械之輸至遠東者亦復激進不已在一九二○年全年輸至日本之鋼板爲五萬九千八百萬磅値價二千萬元鋼片爲一萬三千萬磅鋼軌之輸至日本者値價一千二百萬元輸至荷屬東印度羣島者値價二百萬元花旗鐵管及搭配之在東方亦爲人所樂用一九二○年輸至印度者爲五千萬磅値價三百萬元荷屬東印度者二千二百萬磅日本者六千萬磅建築用鋼鐵材料之輸至遠東者數景亦鉅計一九二○年日本購入者値價四百萬元印度荷屬東印度中國菲列賓等略少馬口鐵一項中國購入三千三百萬磅印度一千萬磅海峽殖民地六百萬磅荷屬東印度羣島二百萬磅香港二千萬磅日本一千二百萬磅製五金器具之機器日本購入者値價三百萬元中國印度兩國合爲一百萬元縫衣機日本購入者値價二百五十萬元中國菲列賓荷屬東印度合爲一百萬元打字機之輸入遠東諸國者總値一百萬元其他鋼鐵五金器具或供工廠或供居家需用名目繁多不及備述 
摩託車 
　　遠東諸國道路雖未盡闢而摩託車之需要已極偉大一九二○年全年美國摩託車之輸入印度者爲八千輛値價八百萬元輸入荷屬東印度者一千六 
 
 
 

Page 19

 
 
百輛値價二百萬元輸入日本者三千輛値價二百五十萬元輸入菲列賓者二千輛値價二百萬元以上但指載客摩託車至於運貨摩託車之輸入中國荷屬東印度日本及菲列賓者總値三百萬元摩託車用之橡皮輪總値五百萬元 
油類 
　　火油本佔美國對於遠東輸出額之大宗一九二○年輸至印度者値價七百萬元荷屬東印度雖産火油而亦輸入大宗美國油值價二百萬元香港輸入量値價三百萬元日本五百萬元菲列賓二百萬機器滑油之輸入中國印度荷屬東印度香港日本者總値六百萬元加士林之輸入中國日本菲列賓者總値一百萬元日本輸入汽油一千萬加倫 
顔料 
　　美國顔料之輸出貿易自大戰開始以後因德國貨之斷絶而遂漸進一九二○年中國購入美國顔料値價二百五十萬元印度三百萬元香港五十萬元日本六百萬元戰前美國顔料輸出額從未超過五十萬元一九二○年則總値二千五百萬元矣 
食品 
　　美産食品之輸至遠東諸國者爲數亦鉅煉乳一項在一九二○年輸入中國者値價一百萬元印度二百萬元海峽殖民地一二十五萬元荷屬東印度五十萬元香港三十三萬元日本五十萬元菲列賓二百萬元 
烟 
　　美國南部盛産烟葉製成紙烟運至遠東諸國數亦不少一九二○年度運至中國之未製烟葉值價一千二百萬元香港五十萬元日本三百萬元紙烟則中國一千萬元印度一百五十萬元海峽殖民地一百二十萬元菲列賓五十萬元 
棉花 
　　日本購入美國棉花製成布疋轉銷於東亞諸國一九二○年度達四萬三千八百萬磅値價一萬七千六百萬元是年中國購美棉五百萬磅値價二百萬元 
　　其他美國貨之運至遠東各國者猶極衆多如鐵道車輛提煉精糖棉結品電機玻璃橡皮引擎煉糖機釘皮靴鞋船艦用品紙照相器木材罐頭食物麫粉等所在俱有總之在一九二○年度美國輸至遠東諸國之貨品總值八萬五千萬元而收回貨欵則爲十三萬五千萬元 
[遠東諸國之輸入業概况] [  圓]  
　　中國 
　　中國在大戰期内輸入額大增而以來自美國者尤佔多數一九一三年輸入總額爲四萬二千三百萬元一九一八年爲六萬六千二百萬元戰前中國之輸入商品大抵來自日本於戰期中數益激增一九一三年爲八千九百萬元一九一七年增至二萬三千萬元一九一八年增至二萬八千六百三十萬元亞於日本者爲英國一九一三年輸入中國者爲七千二百萬元一九一八年减爲五千九百萬元至於美國則在一九一四年爲二千六百萬元一九一六年爲四千三百萬元一九一八年爲六千九百萬元一九一九年增至一萬萬一九二○年爲一萬三千萬元德國對於中國之輸入額在戰前一年爲二千一百萬元奥國爲三百萬元自大戰以來完全停止矣 
日本 
　　日本食歐戰之福經濟上異常發達因工業之突進而需求國外之原與食品甚殷又他國之購其工業製成品及生絲産品者爲數亦多故日本同時亦爲一輸出國矣一九一三年日本之輸入額爲三萬六千三百萬元一九一八年增至八萬三千二百萬元一九一九年爲十萬萬元其中美國佔大多數一九一三年美國貨之輸入日本者爲六千一百萬元一九一六年增至一萬二百萬元一九一七年增至一萬七千九百萬元一九一八年增至三萬一千二百萬元一九一九年增至三萬八千三百萬元一九二○年增至四萬五千三百萬元中國貨物之輸至日本者亦大形增加如生料棉花工業原料糧食（米大豆）等爲數極鉅一九一三年日本之中國貨輸入量爲三千五百萬元一九一八年增至一萬四千萬元一九一九年增至一萬六千一百萬元德國貨之輸入日本者一九一三年爲三千四百萬元一九一八年减爲二百萬元一九一九年又减爲五十萬元印度商品之輸入日本者爲數亦鉅蓋日本綿織工業在美棉價昂之時無不購用大宗印度棉花一九一三年印度貨之輸入額爲八千七百萬元一九一八年爲一萬三千四百萬元一九一九年爲一萬六千萬元英國貨之輸入日本者一九一三年爲六千一百萬元一九一八年减至三千三百萬元一九一九年又回至六千二百萬元竟超過戰前焉 
菲列賓 
　　菲列賓之外貨輸入額在戰期中美貨大增他國無不减少惟日本亦頗不弱計一九一三年菲列賓之輸入總額 
美國新造海軍砲架 
　　美國近來擴張海軍不遺餘力最近海軍部向Ｂaldwin機廠定造砲架兩座能駕十四寸口徑之大砲並須於五個月内竣工　 
　　爲五三百萬元一九一八年增至九千九百萬元一九一九年增至一萬零八百萬元其中日本貨自一九一元三年之三百五十萬元增至一九一八年之一千三百萬元英國貨在同時期内自五百五十萬元减至二七十萬元美國貨則在一九一三年爲二千六百七十萬元一九一八年增至五千九百萬元一九一九年增至六千五百萬元一九二○年增至七千一百萬元 
印度 
　　德奥兩國輸入印度之商品在戰爭以前原爲五千萬元戰期中完全停止至一九一九年尚未恢復其他歐洲大陸諸國之商品亦大形减少卽英國亦覺不振至自美日兩國輸入者則大見增加一九一三年美貨輸入額一千七百萬元一九一九年增至五千二百萬元日本位置較近輸入量之進步尤速一九一三年祗爲一千三百萬元一九一八年卽增至五千九百萬元一九一九年爲一萬零八百萬元惟一九二○年較爲衰落云自英國輸入者一九一三年爲三萬三千萬元一九一九年跌至二萬五千萬元故在戰期中在印度市塲上佔得良好地盤者美日兩國也 
印度羣島爲馬口鐵橡皮諸貨經過新嘉坡而轉運於歐美諸國一九一三年自荷屬馬來羣島輸入新嘉坡之貨物總値四千萬元一九一七年增至六千二百萬元自暹羅輸入者在同時期内自二千六百萬元增至四千四百萬元自日本輸入者自七百萬元增至二千萬元自英國輸入者自三千萬元减至二千七百萬元自美國輸入者自三百七十萬元增至九百九十萬元一九一七年以後美國對於英屬馬來半島之輸出貿易增進不已據美國方面所製之統計一九一四年爲三百六十六萬八千元一九一九年爲一千二百十三萬五千元一九二○年度約爲一千五百萬元其中一部爲馬來半島本地所用大部分則轉輸於遠東諸國荷屬東印度羣島及英屬澳洲諸地　 
香港 
　　香港爲中國南部之門戸凡桂粤諸省之貨物胥集於此前數年之統計漫不可考至一九一八年始編正式統計頒行於世計是年輸入額三萬三千一百萬元輸出額四千二百七十萬元至據美國方面所製之統計則在一九一四年美國對於香港之輸出貿易値價九百二十五萬八千元一九二○年增至二千二百零九萬三千元香港對於美國之輸出貿易在一九一四年爲二百六十六萬四千元一九一八年增至三千零六萬八千元一九二○年約增至三千七百萬元云 
荷屬東印度羣島 
　　近年來荷屬東印度羣島對於美國之輸出入貿易無不激增日本對於該羣島之輸出業亦大形增進至其母國荷蘭及歐洲諸國則皆以戰時航道之艱阻而大形减縮據美國方面所製之統計一九一四年美國對於荷屬東印度之輸出貿易爲二百七十四萬一千元至一九二○年增至四千六百萬元日本對於荷屬東印度之輸出貿易在一九一七年祇爲八百六十萬元至一九一九年突增至三千二百六十萬元云 
東部西比利亞 
　　自大戰以來東部西比利亞之市塲惟美日二國佔有之據美國之統計戰前美國對於西比利亞之輸出貿易 
[英屬馬來半島]  
　　新嘉坡爲東西航路之要衝東通遠東諸國南通馬來羣島澳洲紐錫蘭西通印度歐洲諸國故其商務大抵爲轉口之貨物進口貨旣非供给本地需用出口貨亦非本地所産一九一三年輸入總額二萬五千八百萬元一九一七年增至三萬六千七百萬元進口貨大都來自荷屬東 
[建築名家將來滬]  
　　湘克君ＭｒＳｈａｎｋ美國著名建築工程師創設華勝營造公司於芝加哥上圖爲該公司承造美國陸軍總醫院院長二千零四十呎在六個月中造成費資五百萬元以上爲世界最長之建築物又該公司與美政府往來之支票有達一百四十萬元者其信用之卓著可知矣現聞湘克君不日來滬如有建築事項相請託者亦可接洽擔任云 
[小藝術家之天才]  
　　藝術一道多出天授非學習可致左方雕刻品『勇猛之女神』爲美國伊列腦受十九歲學生所作高五英尺殆與人等其意謂女神鼓勵兵士及紅十字會看護婦之勇氣也此種作品實足代表近代之藝術思想云左方爲八歲之印度小雕刻家小影及其作品一鷄兩羊爲其五歲時所作初未學習純出天才說者謂二十世紀爲印度美術中興時代以童子而藝術超越如此可以卜其方興未艾已 
每年不過一百萬元至一九一五年突增至四千四百萬元年一九一六年增至一萬六千萬元蓋大西洋潛艇出没無常航行險阻故接濟俄國之軍火大都繞道遠東自海參崴運入也及俄國革命脫離戰國而後美國對於西比利亞之輸出貿易突形減少一九一八年祇爲八百四十三萬三千元至一九二○年又回至三千二百萬元至於日本對於西比利亞之輸出貿易則在一九一八年爲二千萬元一九一九年爲三千五百萬元云 
[美國顔料工業之發達]  
　　美國在大戰期中以煤榨製成顔料之工業異常發達近據該國内外商業局所編之報告謂現在美國私人資本所剏設之顔料廠其出産能力日增月盛已足供本國工業上之需要美國産煤極富故製顔料之原料可無虞缺乏私人亦極願投資於是業以供增設工廠造就人材之用自一九一六年以來凡屬各種副産物可供製顔料之用者無不利用又設法减抑成本使其出品之價不致過昂是故近年來非徒内國購買力日强卽在國外亦已多闢市場自一九一九年六月迄一九二○年六月一年度中輸出之安尼林染料Aniline　Dyes共値一七·一三○·三九七元較之上年度超出百分之六十八至於茜草染料AlizarineDyes則在是年中全目英國輸入然據某大顔料廠報告謂茜草顔料已可自製不久卽可銷售市塲矣惟人造靛靑猶須仰給於國外云一九一九至一九二○年度美國輸入大宗茜草顔料而天然靛靑之輸入額則見減少計茜草顔料輸入額二五七·八四一磅值價一○三·二六六元上年度祇一一·七九七磅値價一三·二八六元同時期内别種顔料之輸入額亦自一·九三四·○二一磅（値價二·七五三·一一六元）增至二·七八五·九○四磅（値價三·七七五·二一六元）換言之卽數量增加百分之四十四而値價則增百分之三十七也從前德國顔料輸入美國最多今則當推瑞士佔首席計自一九一九年之一·二四三·一三五磅（値價二·○四七·○四三元）增至一九二○年之一·四五四·八一一元（値價二·五○○·九三三元）次爲英國自一九一九年之六一六·七二○磅（値價六○九·二三八元）減至一九二○年之五五八·一六六磅）値價五六七·二五八元）德國及他國亦有輸來惟爲數極少天然靛靑之輸入則在一九一九年爲九九六·○六九磅（値價一·二四二·八五五元）至一九二○年度減爲一二六·五三九磅（値價一六五·三三元元）惟人造靛靑在一九一九年之輸入額本爲五九四·一○七磅値價五三○·二八五元至一九二○年驟增至一·○一四·一○○磅値價五三○二八五元數量與値價俱增百分之七十云 
 
 
 

Page 20

 
 
   
 
