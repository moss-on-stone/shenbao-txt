# 1922 - 132 - 4917685

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[沉悶與混沌（冷）]  
　　灤州不决戰内閣不成立國家根本不解决此今日之情形也以時期言可稱之曰休息曰醖釀曰沉悶曰混沌然而其時期必不能久未幾而將又有一番變化矣 
　　今日中國之時局到處咸有暗礁之存在無時不可以觸發也惟其力甚薄故隨發而隨止如人衰弱之身時時可病而病又未深故時發時愈耳雖然苟値百病齊發終有不能支持之一日 
　　然而今之醫國者則一無遠大之見惟以頭痛醫頭脚痛醫脚爲唯一之良方故雖屢受刀圭終無康健之一日也 
[命令]  
　　五月十八日大總統令參謀總長張懷芝呈請任命李鴻斌爲朝陽鎭守使署少校參謀應照准此令 
　　又令嚴敦復錢宗瀚陳福頤朱邦獻劉肇湘崔呈璋均給予三文虎章王壽彭張華琳嚴智蒞吳庠均給予四等文虎章此令 
　　五月十七日大總統令外交總長顔惠慶呈請任命程學鑾爲僉事應照准此令 
　　又令代理部務陸軍次長金紹曾呈准新疆省長兼署督軍楊增新咨請以馬致和補授新疆英吉沙爾營參將托莫和補授蒲昌營遊擊應照准此令 
　　又令代理部務陸軍次長金紹曾呈准察哈爾都統呈右翼騸馬羣翼長那木吉勒祖穆因病懇請辭職應照准此令 
　　又令代理部務陸軍次長金紹曾呈准察哈爾都統咨請以麟瑞陞補佐領應照准此令 
　　五月十六日大總統令派許鍾璐爲山東濟寗商埠局總辦此令 
　　又令薛之珩劉富有均授爲陸軍中將張國慶張汝霖均加陸軍中將銜徐世芳杜鴻年張德恂馬履恒張廣熙鮑維翰馬寳成均授爲陸軍少將張慶榮年德壽侯德山李連仲均授爲陸軍步兵上校朱益清授爲陸軍騎兵上校此令 
　　又令陸軍部呈請授王兆龍鄧煦林述棟爲陸軍步兵中校泰州李本選爲陸軍步兵少校馬鴻騏王克誠爲陸軍騎兵少校楊振江劉恩敬加陸軍步兵少校銜均照准此令 
　　又令暫行代理部務陸軍次長金紹曾呈請任命張華廷爲潼關鎭守使署副官長應照准此令 
　　又令徐鼎康給予二等大綬嘉禾章沈秉璜給予二等嘉禾章此令 
　　又令殷學潢晋給二等文虎章王績晋給三等文虎章康新民晋給四等文虎章此令 
　　又令景林晋給二等文虎章楊立德李學瀛均晋給三等文虎章王敬璽晋給四等文虎章此令 
　　又令程祖懋晋給三等嘉禾章此令 
　　又令婁傑孫世勳均給予四等嘉禾章此令 
[國内專電]  
　　北京電徐派陸錦師景雲赴王士珍宅促駕幷謂更將親自到府面勸徐告周自齊且維持一兩天候王繼任（十八日下午九鐘） 
　　北京電曹吳魯田贛陳閩李鄂蕭蘇齊豫馮陜劉甘陸等聯電府促王士珍組閣收拾時局（十八日下午一鐘） 
　　北京電徐囑院先備王士珍總理令强王就職然後再定閣員今日四次派人到王邸王稍活動 
　　北京電閣議董康說帖財政事宜交財部接洽討論請加烟酒印花稅交烟酒署辦審查國債支出規則通過又通令各省停止鼓鑄銅元幷令禁運銅元材料機器均通過（十八日下午九鐘） 
　　北京電董參案第七名係財部秘書朱有濟非朱延昱（十八日下午九鐘） 
　　北京電曹保劉夢庚爲京兆尹府允（十八日下午九鐘） 
　　天津電王懷慶十三師一旅開赴唐山前線 
　　天津電各機關巧日赴車站歡迎吳佩孚惟兵車未停傳吳已在車中赴前線督戰 
　　天津電直軍運輸將竣利在急戰張亦欲緩不能（以上十九日下午一鐘） 
　　漢口電張福來巧電榮家灣變軍僅豫軍李團春元之高營客車被刼地方無恙已派隊解散篠（十）（七）午後張福來親到榮家灣指揮圍捕變軍三百零九名巧（十）（八）晨解省轉車往豫遣散其逃散變軍在黄沙街桃林寺拿獲十數名正法又在蔴塘桃林黄沙街榮家灣等處搜捕百餘名均解岳候遣豫軍旅長林起鵬電曹吳自請處分張以林不附趙請從寛發落並派李副官到省報告一切被刼湘人回長聯呈湘省長向直軍追賠損失 
　　漢口電財廳請以七八九年舊賦向官錢局抵借現欵八十萬發二十五師欠餉（以上十九日下午五鐘） 
　　香港電韶電許崇智部及梁鴻楷部篠（十）（七）攻克龍南虔南等處敵向北潰走我軍正在進攻信豐方面在激戰中 
　　香港電蒼梧警備司令黄昭榮以匪多防務急昨親來粤請兵濟彈助勦土匪 
　　香港電陳炯明篠電孫否認臨去時携庫欵事 
　　香港電孫令第三師撥隊赴梧坐鎭昨已撥三團乘艦往梧 
　　香港電雄訊北伐軍左右兩路前日在都塘鋪扶溪接觸連日戰烈每接仗不久卽衝鋒聞李烈鈞限期五日攻入贛州 
　　香港電陳炳生由省電港海員勸勿罷工罷工說已作罷 
　　香港電港小輪工人因要求加薪未遂昨晚罷工所有過海小輪均停只餘尖沙咀小輪由水軍施舵惟次數减少工人今早乘車離港者二三千人 
　　香港電陳光遠楊慶鋆灰電賀伍任粤長（以上十九日下午六鐘） 
　　香港電桂歸客言南寗爲林虎林俊廷等部佔領梧州亦被林部包圍劉震寰不容於林等其所部萬餘人已有一部遁入山林預作流寇聞盧燾亦由黔率兵抵桂林 
　　香港電李名揚部將陳光遠軍追擊過大庾嶺外永豐蓮花邊界孫飭各軍箇（二十一）實施總攻擊 
　　香港電有馬起祥自稱司令率桂軍抵梧限各文武職員二十四時出境各機關人員皆遁粤自今日起廣西已完全交回桂人 
　　香港電聞陳炯明部連日抵省者有五六十營（以上十九日下午十鐘） 
譯電 
[歐洲之非侵略條約與遠東]  
　　十八日日諾瓦電日俄代表爭論遠東民國之行爲時日代表林權助男爵謂政治休息當施於歐亞兩洲且當隨時勢所宜嚴加實施俄代表齊吉林氏則允於俄國各邊界互守「非侵略條約」 
　　十八日日諾瓦電政治委員會開全體會議一致贊成照决議案式之臨時「非侵略條約」各國均允遵守之美國關於俄務委員會之覆文允俟大局稍見光明再作决議 
　　十七日倫敦電據莫斯科消息俄代表約菲氏已回抵該處擬以日諾瓦會議情形報告全俄總執行會客有往見者據稱日諾瓦會議已證明三協約及國際聯盟之瓦解並表示資本家一致對俄主義不能繼續進行約菲氏又曰「吾人仗今有之勢力終必有勝利之一日」 
[對華銀團之新態度]  
　　十七日倫敦電對華銀行團在滙豐銀行開特别會議兩日由愛迪士爵士主席討論銀行團之政策其决議已編成報告分致組織特别會議之各團該會議於是宣告休會下屆會議定十月間在倫敦或巴黎舉行 
　　十八日紐約電據非官塲消息對華銀行團現將退出中國俟内戰終止再事進行此項消息顯因美國駐北京代表摩根氏與史梯文氏同於五月三十日休假回國而起 
[英政府之敎員養老金案]  
　　十七日倫敦電張伯倫氏今日在下院宣佈政府之失敗謂政府决議徇從下院之志願立即舉派委員會查明政府或國會規定敎員目下之俸金曾否向敎員聲明彼等之養老金不加變動又謂政府一而將提出追加預算案英金六十萬鎊以充本年前三個月之養老金經費 
[美商部之恢復世界常狀談]  
　　十七日華盛頓電商部總長霍佛氏今日在美國商會常年會議演說略述恢復全世界常狀之必要方法包括歐洲和平縮减軍備規定各政府債額撙節國用使預算案入出相稱並制定金本位諸事 
[中法實業銀行之解散說]  
　　十八日巴黎電中法銀行股東二人呈請解散該銀行其所持之理山爲所收資本一五○○○○○○○○佛郎巳虧折一一二○○○○○○佛郎占全數四分之三此事刻在商務法庭考慮中股東之律師辯稱該行所有無價値之物品及放出不能收回之債欵四○○○○○○○○佛郎均應列入資産項内俾與所負之債項相抵債項總數超過一○○○○○○○○○○○佛郎銀行律師覆稱呈請解散者即達目的亦無利益又稱虧折之數並無占資本四分之三之多該案目下尙未判决 
[南愛蘭之選舉爭]  
　　十七日倫敦電南愛爾蘭國會和平委員曾因爭論選舉中候選人名額問題復告决裂共和黨堅主仍依國會中本黨現有之名額今日國會討論之際伐勒拉氏允協助臨時政府經格里菲士氏接受惟聲明共和黨不得再阻遏愛爾蘭人民表示其志願國會已宣告休會 
[德國大購英煤]  
　　十七日柏林電德國工廠與市政局現大購英煤上星期内曾定購百餘萬噸德國油業有重要之改組除德意志銀行歸併德意志油公司外今德意志礦公司將改名新德意志油公司接管德意志油公司之一切事業並增加資本一萬五千萬馬克 
[美國煤業罷工之今日]  
　　十七日華盛頓電煤礦罷工後不入職工聯合會之工人仍照常工作故全國迄今尙未大感不便惟存底漸少價有向上之勢政府宣稱擬禁抬價因存貨尙足供數星期之用 
[馬來之橡皮政策]  
　　十七日倫敦電海峽橡皮公司開常年會議時主席哈彌爾登氏宣稱彼信馬來力能自持以抗其他出産橡皮國如馬來採行强迫限制自己出産計畫而聽他國儘量産出則實自殺政策云 
[白鐵皮之銷路]  
　　十八日倫敦電南威爾斯　産之白鐵皮中歐方面雖全無定購者但各廠出貨近已臻其　産額百分之七十遠東方面銷路最大 
[英國棉業工廠之通告]  
　　十七日倫敦電棉業工廠主人已有發出通告者聲明如勞頓及米特爾登各廠爭端不能了結則定五月二十七日宣告停工 
[法政府對美索債之覆文]  
　　十八日巴黎電法政府答覆五月五日美國關於戰債之牒文謂擬派正式委員團至美報告一切 
[各國近事記]  
　　十八日雅典電下院以一百七十票對一百五十四票否决信任斯特拉土斯新内閣案 
　　十八日巴黎電聞俄國名將白魯西洛夫將軍之長子近在莫斯科因敎士反對没收敎堂珍寳案株連判定死刑 
　　十六日瑙威京城電某報探悉德國史汀萊士氏不日將收歇瑙威瑞典丹麥三國京城之支行因馬克雖賤仍不能與各國競爭得利之故 
　　十七日倫敦電工報稱五月一日零售物價較一九一四年七月平均貴百分之八十一上月一日則貴百分之八十二 
 
 

Page 5

 
 
   
 
 

Page 6

 
 
交通大學無線電 
[日諾瓦會議之不侵略條約]  
　　日諾瓦電日諾瓦全體大會一致通過八個月不侵犯條約此約已經修正含括遠東民國及與俄羅斯有關係之其他各民國在内並將有效時間延長至海牙會議閉會後四個月日代表已接受此約適用於各勞農團之修正文但須候東京核准英代表團發言人聲稱就美國傳來消息察之美國至少非俟深悉海牙會議之範圍後未必允參與　牙會議末次全體大會定星期五晨舉行 
[美人之日諾瓦會議評]  
　　華盛頓電美國資本家樊德里勃氏電致美商會聯合會常年會議謂日諾瓦會議與其謂爲會議不如謂爲病榻呻吟歐洲所患之病如何複雜是何性質達何程度胥於此會見之但此會旣不施刀圭又不下重要藥劑焉又謂歐洲各中央銀行大半處於週轉不靈之地位不過等級不同耳美國宜參與將在倫敦舉行之銀行會議惟美國聯邦儲備制度仍當保全勿使之陷入糾紛或約束之　樊氏又謂美政府對歐之態度尙嫌未善 
[大使會議中之德波案]  
　　日諾瓦電大使會議於决定贊助德國反對波蘭待遇德人方法之抗議後即行休會德國稱波蘭不應定繼續居住六個月之條例以剥削德人之公民權 
[美總統之世界觀]  
　　華盛頓電美國商會開聯合大會哈定總統致詞謂美政府不欲毁美國之實業而植立他國之商務又謂美國不願離羣獨異但必先求國内健全然後始可出外辦理大事使美國早有商船足供政府之需用則世界戰爭何致發生總統言及世界之前途謂希望今後永無吾人必再訴諸武力之一日 
[美國限制外人人境法與中日]  
　　華盛頓電僑民事務大員赫斯本氏在美國商會聯合會演說限制外人入境法不適用於日人之失敗謂依限制外人入境法日人每年入美之數應等於在美日人總數之百分之三即二千人奈此法不適用於日人致許日人入境年達萬人即等於其在美總數之百分之十五又謂華人亦不在此法範圍内 
[北巖爵士之排日談]  
　　倫敦電北巖爵士在午餐會以日本危害澳州之情形警告澳人謂日本乃遠東之德國無時不以宣傳與移殖之手段侵入世界各處現正慘淡經營侵入北美並注其貪得無厭之目於英國殖民地而思伸手攫之 
[美海員將有日本之行]  
　　華盛頓電海軍部長鄧碧氏稱因哈定總統之諭渠將偕一八八一年級艦員同往遠東此行係應日政府之請希望邦交因此愈臻和睦鄧氏擬於赴日本之際沿途察視太平洋各口岸 
[美國之陸軍數]  
　　華盛頓電陸軍事件股員會所擬常備軍人數較陸軍部所請求者少萬人預料全體審查會可接受十四萬人之數至菲列濱斥候軍隊則不在此數之内 
[美國之航運談]  
　　華盛頓電美國航運部部長拉斯克氏在美商會年會稱美政府不再造船隻如國會不通過政府津貼案則美國造船業將枯萎而死又謂美國不願有等於英國之許多商船就其經驗而言政府置船而自經營之乃實業園中之毒樹 
[美商會之世界主張]  
　　華盛頓電美商會通過兩議案主張（一）美國儘速參加賠償委員會（二）美政府速與世界他國在國際法庭中佔其應有地位 
[各國近事記]  
　　華盛頓電參議員洛志氏稱稅則案在未通過時將留存於參議院並無擱置之事 
　　杜白林電南愛爾蘭國會擬再設法以調和反對派 
　　香港電廣州致府與北方兩派間現方進行談判冀阻孫中山北伐 
國外要聞 
[德國特約通訊（王光祈四月八日）]  
　　▲日諾瓦會議開幕前之所聞 
　　舉世矚目之日諾瓦Ｇenua會議行將開幕矣無論其會議結果是良是惡要皆於歐洲政局前途將發生重大影響可以斷言此實爲太平洋會議以後之第一重要會議也當英相喬治發起此會時原欲將年來歐洲糾紛最甚之對德對俄問題加以根本解决而對德問題之中尤以减輕德國賠償責任爲其着眼之點惟此事不合於法國之主張因法國當局之意極不願將已定之賠償問題重新提起更不願將此問題在參有德俄奥匈及其他中立各國之國際會議席上提出共同討論故對於英相喬治之計畫加以根本反對日諾瓦會議之舉竟因而停頓嗣由英法當局彼此協商將日諾瓦會議之議事範圍加以限制關於賠償問題擬置諸「旣成事實不在討論」之列觀最近英相喬治在下院演說一則曰凡爾塞和約不能加以更改再則曰賠償問題不由日諾瓦會議解决又參與此會之捷克斯拉夫國務總理柏乃牙ＤrBenesch臨行時在議院外交委員會中演說亦謂更改凡爾塞和約徒惹起歐洲糾紛至於賠償問題仍由英法德自身解决云云果爾則賠償問題似已屛諸此次日諾瓦會議之外矣然賠償問題之於德國猶山東問題之於中國山東問題不解决則太平洋會議中所謂解决遠東問題者爲無意義賠償問題不解决則日諾瓦會議中所謂解决對德問題者亦爲無意義究竟號稱聰明過人之列强將作此種無意義之事乎抑尙有其他解决之道乎吾國之山東問題雖未在太平洋會議中加以討論而同時却在會外直接交涉此次德國之賠償問題將來即或不提出日諾瓦會議又安知不同時在會外加以討論據英相喬治在下院演說曾謂吾人若欲解决賠償問題不可不注意兩點（一）若賠欵超過德國能力則其危害將不僅限於德國（二）德國賠償能力之最後决定不能依照暫時德國疲敝現象爲標凖又謂歐洲經濟問題之解决與賠償問題極有關係云云吾人於此足見英相喬治並未嘗忘情於賠償問題而德國費爾提總理此次不惜親赴日諾瓦僕僕道中又可見德國方面更未嘗忘情於賠償問題故將來賠償問題或在會外由英法德直接加以討論亦未可知惟不知其討論之結果是否與中國之山東問題同出一轍也 
　　會議中原擬解决之賠償問題現在旣已置諸若有若無之間則此次會議之精神已減少一半目下會議中所擬討論者約有三事請述如左 
　　第一·重建俄國問題其内容則爲清算俄國戰前債務問題外人投資俄國問題僑俄外人保護問題規定重建俄國之實際方法問題等要之對俄問題其所討論者多偏重經濟方面以便彼此易於妥協至關於政治方面如承認勞農政府問題則較爲複雜恐將置爲後圖 
　　第二·恢復歐洲經濟問題其内容如國際公債問題歐洲各國債務問題滙兌問題國際商業問題等等自大戰以還歐洲經濟一時陷於疲敝疇昔爲世界金融中心之倫敦竟不能不退居紐約之下此次英相之决意先行整理歐洲内部經濟即爲其重整旗鼓再覇世界之計 
　　第三·全歐各國重修舊好問題其内容如歐洲國際和平問題等等自歐戰後歐洲各國分爲三部（一）協約國（二）同盟國（三）中立國凡歐洲問題多由英法二三協約國主持德國只有唯命是從俄國則早已久居化外至於中立各國更超然於協約同盟之外而自成一派此次會議聚協約同盟中立三種國家於一堂共同討論歐洲問題實爲戰後第一次之盛舉藉此以消除各國誤會共謀公同利益使歐洲各國邦交恢復戰前狀態 
　　以上三種即爲此次會議中之重要問題至於實際方面如何則只好俟開會以後再爲陸續報告惟此次會議撇開最重要之賠償問題而不談雖係英國當局之最大讓步然在法國方面則仍有四種推測（一）英國立刻承認俄國勞農政府（二）限制波蘭戰鬭力（三）裁减法國陸軍（四）組織一種常設最高會議德國有參議之權等等吾人若就英相喬治本月三日在下院之演說而論英國似尙無立刻承認俄國勞農政府之意又法國陸軍暫不裁减最近英法之間亦似已經諒解故法國方面之第一第三兩種推測一時似尙不成問題惟（二）（四）兩種則尙在不可預料之中也據法總理語人云在未得國會同意以前法代表在日諾瓦會議中决不擅自有所决定觀此則法國將來如受英國之壓迫時或藉口於國會之反對竟至撤回代表以爲對抗英國之計亦未可知惟英國方面最近亦有一種論調謂整理歐洲經濟問題非得美國出而相助不可尤非英國特别努力不可將來英國建議若不見採於赴會各國則英國即與美國携手共同重建歐洲云云似英國方面亦復堅持主張大有不顧一切之槪則將來日諾瓦會議之難關恐又不下於太平洋會議之情形也 
[無線電話之新交通（美國通信）（沛）]  
　　▲近日之盛行▲運用之方法 
　　▲安置之費用▲電浪之解釋 
　　吾人日處塵事紛擾之中苦不能一日立足世外偶閱報紙則連篇累牘者皆政治之紛爭令人望之生厭今記者以此科學上之新發明見告亦可一新閱者之耳目諒亦人所樂聞者也 
　　自無線電通行以來曾不幾時而有無線電話之發現美總統新年中特置一機於白宮今則風行一時幾欲家備一具矣然則吾人今日卽能離此莽莽塵寰立足太空吾恐太空之中以太之激盪正不减於十丈紅塵也無線電話本歐洲大戰之副産品近日始盛行於世今美國常人所日用者已有六十萬具之多據製造家言至今年年終日可出售千具而購用者尙踴躍爭先製造廠皆束手無以應預定者數月後始可得美人好奇心盛於此可見一斑 
　　今使吾設無線電話收電機一具於吾案頭公餘之暇試以接電機附於兩耳而旋轉電機之一軸以探察空中之電浪少頃百里外名人之演說劇場之歌曲敎堂之宣講以及政府之報告氣候之預示等莫不歷歷在耳矣吾且能於數百里之内聞吾所欲聞寗非快事然則運用之方法難易如何乎裝置之費用需若干乎請爲閱者一一道之 
　　無線電話如何工作之程序可分爲三節（一）由發電機以電浪傳諸以太（二）由以太之振動而散佈於太空（三）由收電機探得而收用之簡言之即由發電機化有聲爲無聲由以太傳諸收電機再化無聲爲有聲以達於人耳發電機之電力愈大其電浪所及之範圍亦愈廣收電機愈精則至微之聲亦可聞之收電機之簡單者數十里之外即微不可辨而大者則有眞空管聲音放大器等之設備故所及恒至數百里外幷可添設耳機以便數人之用 
　　讀者至此諒必有所疑蓋數人聚談聲音喧呶尙不可聞今同時各處發電者不下數十機吾以一機聆之衆聲嘈雜安能靜聆而悉辨之乎然此實過慮之言據科學家言日月星辰之光所以得達地球者由於以太之振動使然由振動之不同遂有七色之分以太之傳電亦然由發電機所發之電力不同而以太之震動遂異收電機遂得設法專收一種電浪猶之人帶紅色眼鏡則所見皆紅鏡綠則所見皆綠以吾目僅受某種以太之振動而拼棄其他之振動也今欲言電浪之如何分類應先言何爲電浪 
　　以石投水激而成渦如盤層出不止愈遠而紋亦漸微電浪亦猶此也由此浪之巓以達彼浪之巓量其距離謂之浪長ＷaveＬength杯水中之浪長或僅分焉或僅寸焉而海上巨浪輙一鼓數里而遙此水浪之不同也電浪亦如之據電學家言現代之電浪不下千餘種而適用者爲一百四十九種電浪之長短則以米突計之自一百米突以至三萬米突一隨電力之大小爲異百米突爲三百二十八英尺即一浪所及若是之遠也至以三萬米突計則自此浪以達彼浪或十餘英里焉或二十五英里焉故太空之中以太浪激盪大者以之較海上之巨浪亦猶之海上巨浪之於池中之縐也 
　　無線電話發電機之浪率私人所用者自一百米突以至三百米突電力所及自十英里至數十英里視時間及氣候而異夜間較日間爲遠冬時較夏時爲遠公司及政府所設者恒至數千或數萬米突以上電力可至數百里之遙發電機之電力皆有一定限制之方法以免空中之衝突而收電機之大小公家幷不限止 
　　以上所言係專指發電機而言者也至收電機上則有一軸可以左右旋轉以達適當之度數而聆某一種之電浪此聲入耳他聲即不復聞易以他聲亦然紐約之音樂不悅余耳可更他向而聆華府議院中之辯論或芝加哥某敎堂牧師之演講焉 
　　今無線電話之奇妙旣如此則吾人孰不欲家備一具今請以裝置收電機之價目爲約略言之機之小者可聞十英里以至二十英里以内之消息價約自美金十五元以至二十五元可聞二十五英里以上者約五十元此機帶有眞空管等此爲最普通者以此遞增至可聆一百五十英里以上者價目約自三百元以至五百元機之小者須裝電線於屋頂而大者以有各種精微之設備不待室外之裝置而至微之電浪亦可感受之 
　　今美國大陸自東至西已有電站四十餘處每日以一定時刻發出一切佈告等等每夕則有音樂歌曲等於是足不出戶外已如身在劇塲或病人在室亦可臥聆敎堂之宣講焉 
　　今無線電話暢行之後世人羣謂長房縮地今不足奇然此尙未臻於完善再經數次改良之後卽可等諸留聲機之便利世界文明茫無止境吾生有涯而物無涯誠不知百年以後之世界果作何狀也（四月六日） 
[歐洲經濟會議與蘇俄態度]  
　　世界新聞社云日諾瓦會議已告一段落而爲會議主要關鍵之對俄問題猶未解决俄國對於經濟重造之眞態度如何爲將來繼續會議成敗所繫紐約時報近載有劉泊司伏爾司基氏ＬeoＰasvolsky一文述蘇俄此次加入會議之眞意甚詳足資參考爰爲介紹如左 
　　蘇維埃政府之接受參加日諾瓦會議之請柬也態度懇切而欣快若甚歡迎者然蘇俄境外之人逐謂蘇俄當局根據開恩斯會議之决斷以爲會議於俄有利且彼自己亦亟欲與世界及西歐之列强周旋壇坫解决一切然在蘇俄國内之人則覺俄政府之接受請柬殊乏重大意味不過意國外相代表列强邀請蘇俄列席之一事實於蘇俄極關重要蘇俄亦特别注意以宣布之耳其故安在請詳言之 
　　一九二一年十二月中旬蘇俄官報曾於論文中聲稱不久將有一國際會議之召集在此會議中蘇俄政府將被正式承認確有把握官報此言實含有作用蓋欲便一般國民爲共産主義之犧牲者知各資本主義之國對蘇俄態度已經變更國際間將發生一新關係也蘇俄機關報告論之結晶可以一語括之卽「世界之有産階級有需於俄羅斯不得不降伏而與蘇維埃開談判」是已 
　　參加日諾瓦會議之請柬旣至不啻證實上項言論一時蘇維埃政府在國内之威信增高不少然共産黨中較激烈分子以列寗改變經濟政策本已不滿今乘機復肆抨擊彼等以爲蘇俄參加日諾瓦會議勢必對於資本主義續行讓步使共産主義完全失其根據而後已政府機關報爲消除此種反對論起見特爲輕視資本主義界之評論共産黨機關莫思科泊拉夫特Ｐravda報曾發表一社論揭示蘇俄對日諾瓦之態度其言曰「吾人之參加日諾瓦會議不當爲列强政策中之被動的目的而當爲世界政治上之主動的元素吾人自有要求自有條件吾人爲和平及經濟重造計應允許調和但此調和絕非片面之事其在吾人方面之决定應由吾人主之」 
　　又共産黨人對於所謂「階級覺悟」非常重視蘇俄領袖亦必須有所解釋以示在日諾瓦會議中對於階級鬭爭之原則决不讓步且須爲無産階級更謀進步故上述泊拉夫特報之社論中又有一節云「當此空前之社會及經濟變動之際無産階級乃救濟俄羅斯之主力吾人因此可信蘇俄當局在日諾瓦會議之爭持中必將努力救免人類文化於完全毁壞並保障世界文明以防止在世界大戰中摧殘人類精華之人之貪慾及愚昧」 
　　凡此言論顯然皆爲對内而設然蘇俄當局一面爲此偉大之擔當使國民信蘇俄政府乃世界全局之關鍵一面則時時懷一疑懼之念恐日諾瓦會議或發生變故未幾意大利閣潮突起會議日期展緩蘇俄外長齊吉林於二月二十五日以無線電致意外相杜蘭達英外相克松一通牒表示蘇俄當局對於此問題之態度甚明牒中首言以如此重大之日諾瓦會議竟因一國閣潮細故而無期延期（彼時未定續開日期）實堪詫異此外牒文大部分係對於聯合國屢次自言恪盡義務並自稱政制之安固加以譏評然觀全部措詞則蘇俄領袖以日諾瓦會議不成失一維持其對内威信之絕大機會非常失望固顯然也 
　　旋會議舉行期巳定蘇俄中央執行委員會遂選派代表非常愼重以示完全足以代表全國計共十五人列寗爲團長而以外交委員長齊吉林代之外交委員會中另派代表三人一爲麥克沁黎脫維柳夫係外交委員次長一爲哀道爾夫堯非乃與德人議訂白來司德立土扶司克條約及與波蘭議訂里加條約者一爲伏洛扶思基氏則駐意大使也前赴英商業團團長克拉新氏則代表蘇俄政府之經濟各部蘇維埃聯邦之各重要分子亦各有代表如拉考扶思基代表烏克蘭吉利曼諾夫代表哀然佩勤麥弟凡尼代表喬奇亞貝克若臣代表阿米尼亞科茄涯夫代表布克哈拉即素稱與蘇俄别爲一國之遠東共和國亦派其外務總長楊生氏加入代表團内又有代表工團者三人爲施里尼科夫氏·薩泊路諾夫氏·及勤慈他克氏 
　　依中央執行委員會選任代表團之公布該代表團負有全權以蘇維埃共和國之名義議訂條約及一切協定此代表團名單發表後蘇俄各報多追述四年前亦曾派遣代表與中歐列强談判白來司德立土扶司克條約與此項代表團比較性質頗有不同之處三月二日之莫思科泊拉扶特報曾載代表團中之一員哀道爾夫氏之談片亦足見蘇俄對日諾瓦會議態度之一斑哀氏對兩次會議有何不同之質問答云「吾人赴白來司德立土扶司克時立於被戰勝國地位預知無切實協定之可能吾人一切計算均以一種世界革命之可能爲根據今赴日諾瓦則非爲被戰勝國而與他國處於平等地位目的則在與有産階級成立一種眞正之妥協吾人之簽訂白來司德條約係於接到哀的美敦書之後未經討論而爲之以期暫時自由再行奮鬭故白來司德條約實不過爲一種新奮鬭之起點而日諾瓦會議之結果當使一切鬭爭終止確立和平基礎是故日諾瓦會議之任何協定凡非吾人所能完全接受足以引起繼續爭鬭而不克實現國際友睦關係者吾人皆不應簽字承受之」 
　　此猶不過表示蘇俄在日諾瓦一般態度至其將取何種政策則可就蘇俄最有力發言人列寗之言論而推測之列寗於三月六日在莫思科五金工人協會大會席上演說論及日諾瓦會議問題其言至爲重要因其不僅爲對五金工人而發幷不爲對俄國人民而發實爲對外界而發也 
　　列寗以其直捷爽快之慣態開始時先表述其對於全部國際大局之根本觀念以爲日諾瓦會議不過國際全局中之一部分耳其言云「在蘇維埃權力存在之四年内吾人除以前在理想中所巳知者外又取得充分之實際經驗足以考核全部外交運動之價値此種外交運動現正由有産階級國家之代表依一切陳舊外交儀式而實行此項運動之主旨吾人已了然於心目中即商業是也彼有産階級國必須與俄羅斯通商彼等知苟非彼等確立若干形式之經濟關係則彼等自己之混亂失序將無底止彼等雖獲顯赫之勝利雖繼續不斷以自誇之言充塞於全世界之報紙中然彼等之經濟實繼續趨於破碎之境也」（未完） 
國内要聞 
[北京通訊（侗生）]  
　　▲王閣决當成立之觀測 
　　近日各方空氣頗不利於王閣之進行然王閣决當成立其成立亦無待於曹吳之擁戴欲明吾說請就「曹吳」「公府」「王氏」三方面分别言之推論至終將見王關無不成之理由而近日總揆人選之難就衆口所傳說者若熊（希齡）若靳（雲鵬）若顧（維鈞）等其可以組閣之空氣實較薄於王氏故王閣終當成立也 
　　近日論曹吳者莫不曰吳爲曹之靈魂吳之所可曹氏無不可也此說誠是但直系自載勝後曹吳之目的實不必盡同曹之所欲則但求其地位之增高對於近日中央政局不必勇於置喙近日東海有放棄次届尊榮之宣言此實與曹氏之意默契曹氏在此諒解之下對於北京政局現時必不爲無味之苛求可不煩言而解吳子玉自戰勝後屢作不干政治之論公府方面偶徴吳氏意見吳輒曰張作霖以干政致敗公府以政事問我是輕我也吳之爲人心直口快據識吳氏者言吳氏平日政論皆作極簡單之語每與人論政事亦絕不作長說幾於百問一答近日北京新聞界中有聆吳氏一二言者恒謂吳氏殆絕意於中央故言語簡短有不屑之態此不知吳氏爲人者又有一部分人謂吳氏舉董康任財政高恩洪任交通大有滑稽玩世之意其對於王閣無誠意可以證明實則董康任財政之說傳自王鐵珊王鐵珊親聞自吳氏據接近鐵珊者言吳氏意謂中央財政本不致不敷所以不敷實以積弊之多果能一清積弊則財政當形有餘今日果得如董康其人者出長財 
 
 

Page 7

 
 
政可以達此目的此數語可以見吳氏眞意所在高恩洪長交通之說殆出於吳氏之複述吳氏旣有一清積弊之主張必言之不已引及董康遂因類而及高氏實吳氏思路中應有之事也高與吳同鄕曩在交通部有鐵頭之目北京電報局素號弊藪高氏任總辦時頗以廓清積弊自任其人殆亦董康之流亞不過吳氏近正致力於南北統一問題無暇兼及北京政局但使當局秉其舊日不敢自專之義而以吳所推重之人物如董如高徴其同意吳氏固不反對然亦未必爲積極之推薦至吳之統一計畫實以國是會議與舊國會恢復問題同舉而西南諸省所重視實在後者頃聞粤陳湘趙川劉滇唐復電已到保定意見漸趨一致其中有一電謂西南諸省素以護法爲揭藥但使法統恢復其餘問題自可迎刃而解此等語氣可以見雙方接洽之程度矣今日有某君謂吳氏側重統一問題對於中央内閣之人選將毫不聞問並慮王閣告成足爲統一之梗故表示消極此說似非眞象張作霖方據灤州吳氏與張作戰實有待於北京之協力其盼王閣之早成亦戰略中之一事也故余意終謂吳氏對於王閣除堅守其不干政事之態度外其衷心實冀其早成 
　　東海方面已認定在今日情勢之下組閣人物舍王莫屬已爲一般所共知當近畿戰爭初了時津門某報有謂公府之意實在錢能訓者其說已歸自然之淘汰近日東海因初擬閣員中有接近吳子玉者料爲吳氏所不承其本人亦不易同意特約王氏共商此事王氏語氣之間似稍嫌早計東海復表示總理非君莫屬之意其辭至切幾與梁氏假中力留顔氏之語相彷彿其態度可見王聘卿非無意於組閣特老於世故不欲躁進微聞蘇齊勸駕之電到京王氏笑謂人曰「此電尙說得懇切」天下勸駕之電無不懇切者此殆此老驚喜之餘故不覺眞情流露頃聞王氏已了解曹吳不願干政之苦心但不得曹吳一言終不願長閣東海已窺破王氏心理特於昨日專電曹吳徴求同意電中大意謂「我欲以王氏組閣君意如何以爲然則並電王氏」今日雖復電未到但如此問法似不應無答覆也不過曹吳旣聲言不干政治其復電當不爲極端之擁護語耳（十五日） 
[王士珍組閣將實現]  
　　王士珍組閣之聲至昨日復盛此中緣由當然歸功於各方面之勸駕蓋王氏雖號稱清高而宦情並不甚淡特以前後瞻顧覺有種種難題當前所以對於總理一席望而却步然仍不能忘情故坐待有力者之擁戴而後始肯登臺十三日曹錕吳佩孚有電致王敦勸組閣王意已動然尙以元電係致個人不足以作保證乃又微露希望曹吳再發一通電擁戴之意故東海於十三日派劉恩源赴保徴詢曹吳二氏對王之要求可否辦到而曹錕認爲毋須再發通電乃於十五日又派專員來京向王勸駕此係徇東海之請也王氏又得此一度之敦勸意已活動現在只看閣員配角何日可以遴選妥善則明令即可發表大約亦不出三兩日耳至外傳閣員已内定者聞有兩人（一）董康有財長之希望（二）高恩洪（澤畬）有交長之希望董氏對於財政旣抱澄清大願猛烈運動不妨一試高恩洪爲人狠能說話曾任電報局長等差東海於宣統元年七月任津浦路總辦時高則在該路充一小差使此二人均爲吳之所賞識殆已確定高凌霨仍爲内務顔外長或可蟬聯此外雜凑成文好在候補之人甚衆不難一拉卽得所謂王内閣者如是而已「附曹吳勸王組閣元電」王聘卿先生賜鑒昌密時局方艱人心思治首揆一席爲海内所具膽我公以匡濟之才東山高隱蒼生霖雨宜及斯時當此兵事甫定百端待理一切用人行政均亟待揆座主持務望勉屈高懷曲從物望慨然以澄清爲己任錕等分屬軍人於我公夙推泰斗凡有鈞命當無不惟力是視以期其維大局竭誠敬佈惟乞亮察曹錕吳佩孚叩元 
　　又據外人消息董康近日於財政上頗形活動此殆爲未來之財長地步茲並錄如下以供參證東方通訊社十八日北京電云司法總長董康已將關於財政計畫之具體的意見向徐總統提出但其内容以絕　嚴守秘密故不得而知然以意推之或爲根本推翻舊交通系地盤之密計又據接近董康者所談謂董康之爲財政總長已得曹吳二氏之同意於徐總統亦無異議故無論王士珍内閣之成否董康財政總長之任命近日或將發表亦不可知據聞一俟財政總長就任後將立揮大斧易財政部多數人員而盡逐張弧潘復等部下但於此有可注意者爲王士珍之態度據傳王氏關於交財兩總長之任命自己旣無合意之適當人物而對於曹吳等所推薦者又不欲明言可否以故於内閣之接受頗有躊躇之狀况今日閣議還債委員會會長董康提議條件如下（一）整理紊亂之財政（議决設財政清理處以整理之）（二）淘汰財政部人員（議决由財政部自行之）（三）整理借欵之利率（議决由財政部處理之）（四）謀國庫制度及發行紙幣之統一（議决由財政部與幣制局一同研究其方法）（五）合併中交兩銀行（議决由財政部研究其方法） 
[國會恢復問題之趨勢]  
　　恢復舊國會問題自吳佩孚主張之後舊議員愈益活動連日以來旅京旅津旅滬之舊議員赴保定者相屬於道有自保定來者據云保定西關外保陽長生兩旅館中舊議員住居者頗不少日日均在館中開談話會各派人物皆有谷鍾秀亦在保陽至天津方面聞自通訊處成立後各議員亦頗團結據昨晚天津電話昨日（十六）上午在天津各議員亦開談話會一次討論結果擬有下列四項進行辦法（一）國會開會由兩議長自由召集因法律上已無可以發表召集命令之人（二）開會地點將來如無特别障碍仍在北京舉行以崇國體否則當在天津南京兩處任擇一地開會（三）即日派人南下與西南方面國會同人接洽以期意見一致（四）籌備開會經費暫由同人自行設法不受任何方面之補助俟正式開會時當然由國庫支出又聞孫洪伊岑春煊等均有電到津催促國會早日成立俾兩北統一問題易於接洽蓋各方面對恢復舊國會均表贊同者即爲藉此或可達到南北統一之望耳 
　　日來奮起反對舊國會者祗極少數之新新議員昨日曾以「本届旅京衆議院議員全體」名義拍電致吳佩孚請其勿贊成恢復舊會（原電無關宏恉從略）至該電中所稱全體聞即東三省直隷及陜西河南之一部分初由劉恩格私挪解散第二屆國會秘書廳之餘欵二萬元組織第三届國會議員通訊處前月又由劉氏改通訊處爲秘書廳即入據衆議院矣昨日拍致吳佩孚之銑電即由秘書廳發出所稱全體謂爲劉黨亦可至吳佩孚得電之後如何答覆此間自無從知惟聞近兩日來吳氏在保除與重要軍官籌畫討伐張作霖外助到各病院慰問傷兵並不談及國會内閣各問題也 
　　此外又有一事可注意者則東海之地位問題也舊會恢復成熟以後因法律上所發生之影響自不能不涉及總統問題據與公府接近者言謂前月直奉戰爭初開時周少樸曾力勸東海「謂萬不得已時寗可犧牲個人之地位以謀根本之解决」東海爲之首肯者再邇來復有素不過問時事之嚴範孫氏亦派人來京向東海陳述謂照現在局面看爲元首計似以退居臨時總統地位即時頒布召集舊國國命令較爲合宜東海比謂範孫老友愛我如此决當從命等語特不知其眞意究如何耳 
[奉直二次戰機之觸發]  
　　張作霖宣布獨立旣經證實而灤州方面兩軍之備戰情形愈形忙碌據聞吳子玉擬卽日離保前往軍糧城指揮一切昨日（十六）已由保定運往軍糧城大砲八尊飛機三架以備應用直軍總司令王承斌已命令該師騎兵第二十三團團長畢翰章商同楊以德速將留滯韓李樹（離津三十里）一帶之奉天降兵二千餘名火速用輪船送往營口以免有後顧之憂畢楊等已連夜辦理竣事又以奉軍所挖之戰壕有某國人爲之指揮頗形堅固現直軍將組織大批航空隊爲炸毁奉軍戰壕之用前日清河運出維梅式飛機四架費羅式飛機六架即係加入該隊之用也 
　　駐灤奉軍之實數據某外人調查確有四萬六千人之多惟其中具有戰鬭力者僅張作相之二十七師與張學良之衞隊旅而已現在此兩部分均分布於古冶開平之間其餘仍屯昌黎聽候編制孫烈臣確於十三日率領吉林第五混成旅全旅由榆關西上直抵小集稻地將來開戰時即以此項軍隊撥充前敵應戰所有糧食草秣大抵均由關外輸入也 
　　據交通界消息駐泊秦皇島之海軍及直軍飛機隊近散佈傳單於灤州昌黎一帶傳諭奉軍退出山海關否則卽行爆彈張作霖恐人知悉其所在在灤州設總司令部又在昌黎設總司令部實則本人在樂亭並備小輪一隻預備臨時應用一面調遣殘部凖備抵抗直軍而直軍方面現已於定進攻據外人觀測奉軍此次計畫如再失敗必向喜峯口退却因張作霖已派工程隊一千人赴盧龍遷安等處將沿途道路竭力修理似係預備退却時之路也 
　　又據外人消息張作霖在灤州即以火車站爲總司令部各站車站均屯駐重兵阻礙行旅昨日有英國人數名欲往關外因無車可乘乃親到灤州車上與張作霖晤面比質問張氏何以違背辛丑條約久佔京奉鐵路長充軍用斷絕行旅往來張氏答謂京奉鐵路係國有鐵路予爲國家官吏應有自由運用之權豈區區條約所能制止言卜聲色俱厲該英人等當即退出又有開灤礦　局洋總理某因直奉兩軍在古冶開平一帶佈防接觸日近恐礦局因戰事損失特與直奉軍事當局分途接洽要求勿在唐山附近開火直軍南路總司令彭壽莘（第十四混成旅旅長）已允許不在礦局附近作劇烈戰鬭並擔任保護外人生命財産礦局中人頗形滿意惟該局洋總理謁見張作霖時張問你們礦局資本幾何洋總理答以値八千萬張謂八千萬就八千萬算得什麽我打勝仗時照數賠償就是洋總理因勝與不勝賠償與不賠償均無具體保護頗不滿意 
　　政府對於張氏之聲言獨立當持如何之態度乎討伐之聲或日内即行發表曹錕寒日致電政府請注意張作霖對外關係一節聞政府接電後當於昨日覆曹氏銑電略謂寒電悉業已飭外部辦理等語一面並由國務院函咨外部略謂據曹巡閱使電稱張作霖集軍灤州圖謀不軌近且有與外人締結密約之風傳雖事之有無尙木證實惟國土國權所關實不能不預先防範應請照會使團聲明東省各機關無論何人抵押國産未經中央核准者不生效力庶所以重領土而保國權等因即希望照前電向外交團切實聲明以免糾葛云云外部對於此項聲明書現正在起草中將於今日通告使團 
　　大陸報十八日保定電云直軍參謀部一俟令下卽將移駐前線吳氏俟開火後亦將親往指揮此間多料奉軍前經馮部痛擊心膽俱喪此次一見馮軍必將立奔同日北京電云奉張宣布獨立後外交團尙無正式表示僅有各公使訓令三省各領事將日本活動情形隨時報告奉軍中有日本浪人及俄激黨之說已證實灤州奉軍營中今有大批喬裝日人統率砲隊又星期二裝載奉軍降兵同籍之江平輪中亦有俄激黨十餘人各外人悉改着中國軍服星期一印兵百人由三英將統率自津開赴唐山保護英僑 
　　星報十九日天津電云直軍過津東北行者甚衆開平奉軍已退至灤州古冶奉軍亦在引退中皆未經開戰 
　　十八日天津電云昨今兩口直軍過津東北去者約共二十列車空車駛回者亦衆足徴尙欲續運大軍聞京漢路因運兵故停開貨車同日北京電云日前張作霖宣告獨立電係一華文電電末爲張氏署名自灤州電局拍致唐山某外國公司經理人由渠譯出拍至天津本公司轉呈領事署復由該國領署通告津埠各領署並轉報北京公使惟該公司旣非張氏機關該電亦全係私人傳遞故各公使不能正式承認其事哈爾濱奉天牛莊各華官已奉有張氏截留關稅郵政收入之命則張氏獨立電似又並非無因大約張氏故留退步日後如欲否認不妨逕稱該電全係揑名造蓋伊欲發電各公使卽不經政府電局亦有他種方法必無䚰私人公司轉遞之理且該電華文言辭含混不可提摸英文電不過意譯耳張氏近語某西人云渠不欲攻擊直軍僅欲保守其所據之地如直軍來攻必圖抵禦 
　　東方通信社十八日奉天電云最近京津方面發表張作霖從灤州致各國公使宣告獨立之通電實則並無其事東三省之獨立自張作霖大敗以來中國官場雖曾議論但以東三省與他省不同如中東·南滿·京奉·等鐵路皆與列國有複雜之關係國際關係極爲複雜缺乏有處理此難局之自信力之人物故一致主張獨立反爲不利東三省獨立宣言斷不至有此事據此間接灤州方面官場消息云在灤州之奉軍漸整陣容設大規模之塹壕且布砲兵陣地不遠將爲一大决戰但據往返灤州奉天間之諸參謀所言則灤州之奉軍依然士氣沮喪不能統一難望與得勝之直軍會戰東三省人民慮奉軍再敗敗軍數萬人絡繹出現於關外到處搶刦地方糜爛故多望張使息戰收兵回奉又云蟄居於天津之陸榮廷最近爲徐總統電召進京已於昨日回津外間傳言陸氏此行爲商議防備粤軍之北伐也 
[津訊中之灤州備戰情形]  
　　天津消息云退至灤州之奉軍現正重整旗鼓凖備再戰直軍亦擬一擊之下驅奉軍於關外昨有某外人視察戰綫回來據其所述兩軍佈防情形如下 
　　直軍駐軍糧城者爲王承斌所部之第二十三師張有天幕無數兵士則此處三十人作一團彼處二十人作一團圍天幕左近巡梭守望車站内前後各掛有車頭之列車數輛充幹部辦公室廠内備有列車十餘輛似急待開發者兵士軍裝整然惟駐唐沽者則軍裝大劣殆與苦力無所異至胥各莊之各站直軍配有監視兵若干名餘悉在車内自前線至此處只有輸送輜重之兵士並未携帶槍枝態度閒適絕不類戰時氣象是處僅隔唐山站卽與奉軍對壘矣奉軍以唐山站爲中間地帶布第一線於開平西方鐵路兩側每隔半華里則掘築戰壕一道並置兵士其中均擬槍口向外一似靜待直軍之來襲者氣勢極形緊張該兵士爲第七混成旅所屬第二線設於古冶站由熱河第二十八師守備兵力約一師除築似第一線之戰壕外並於車站前面安置野砲數門左往右來之兵士面上頗露揚自得之色第三線布設灤州之南北於灤河西岸車站中之列車内設有總司令部張作霖親自在彼辦公檢閱士卒極形忙碌廠内運送軍隊糧秣之列車前後掛兩車頭繫十餘車輛者有六七列此外復停有京綏津浦車頭無數灤河河岸有新建飛機站一所士卒氣勢橫溢昌黎駐有吉奉合編之一師由許蘭洲指揮山海關設有後路總司令部由第一線之開平至山海關沿路放有步哨司傳令巡哨各事又關外掘有大規模之戰壕因避游弋秦皇島直艦之射擊晝夜加緊修築即輸送軍隊一事亦皆於黑夜行之海岸綫偵察亦無間斷張作相在灤州聞直軍將自北京沿通灤州驛道進攻灤州後面乃急率一師向永平方面防堵 
　　昨有灤縣逃難民人來津據稱奉軍初敗後在灤縣集合不過二萬餘人張作霖僅在灤居留一夜即以重兵保護出關瀕行謂到奉招募軍隊再行復仇現各處敗軍陸續前往者爲數甚鉅雖無槍械而該軍長官只要報出某營連正副兵即爲收留每日發給銅元二十枚名曰小糧著其聽候編制現此項徒手兵著實不少本月十日間喧傳張作霖又回至灤縣十二日宣布獨立司令部前粘貼告示頗多大意無非說北京政府放棄東三省及三特區責任伊當盡力保護地方人民云云並由某處調來援兵爲數約五千人槍械服裝及一切軍用品如帳棚等甚爲齊全現此軍已開至前線開平古冶間已見挖戰壕十里聞不日仍有援兵入關張作霖現在奉天又招募四混成旅其旅長一爲前充二十八師旅長之張仙濤一爲英稽華一爲巴陵雲其一尙未成立至此次作戰計畫亦分三路以古冶爲一路以樂亭爲一路成左右犄角之勢灤縣爲集中要害昌黎爲後路預備隊抗戰之形勢已成所以尙存瞻顧者一以後路運輪未曾完備一對於南方某省尙有所待耳 
　　昨據軍界某君所談張作霖曾於本月四日親到落垈察看戰情嗣見中西兩路已敗知事不可爲乃怱怱返軍糧城帶部東退並令兩路兵士退却臨行會謂左右曰悔不聽贊堯言致有今日（贊堯孫烈臣字）蓋上月二十三日孫烈臣來津赴落垡馬廠查防預備開戰嗣見直軍布置甚密奉軍布置不妥且防綫太長倘一開火奉必失利故急速返奉面謁張氏報告磋商變防辦法張謂防已布妥若一調動頗多不便及張於二十八晚親自入關秘密赴各路查防果見布置不妥因事已急不及調動於是下令開火乃未經數日三路均各失敗矣然張氏退到灤州後竭力聚集所部並以孫有先見之明乃親自出關面懇孫氏爲彼復仇孫氏遂積極籌備軍火及令三省各縣保甲兵丁警備保安隊等一律編練聽候調遣一面親身入關赴灤州昌黎古冶開平布置防務擔任總指揮督戰云 
　　又據由唐山來津之某鐵道員云奉軍自長辛店戰敗後張作霖對於曹吳頗爲痛恨誓不兩立現在灤玉一帶正積極籌備其規模頗爲宏壯在灤州開平玉田昌黎一帶所挖掘之戰壕深至五尺寛至二丈長達八十餘里現已來往通駛汽車運輸軍隊及軍需品等並成三角式之陣形每角選駐精兵二旅以便進取其餘各旅均充游擊軍隊此外又築輕便砲台三十六座以便臨高俯射如槍砲子彈行軍水車飯鍋及車輛帳棚糧台病院等等均極完備關内人民之浩刦尙未有巳也 
[京司法界恢復辦公]  
　　北京司法界因經費無着停止辦公昨財部方面已籌付支票十八萬元先行發放一個月薪水羅次長以中央財政委實困難且罷工以來各司法機關案件已堆積四千餘起因於昨日（十六）與司法界各長官磋商務於日内先行恢復辦公一面擔任繼續籌欵茲錄法界長官通告原文如下此次鄙人等合辭呈請辭職純係一種不得已之舉動現在暫時維持經費雖有着落惟尙未有經久之根本辦法本日仍合詞呈請嚴飭財政部實行財政部公開於中央政費分别先後緩急採用平均主義蘄於司法經費此後確有把握方爲於事有濟在此目的尙未達到以前鄙人等仍在聯名辭職之中一時决不輕易復職但進行經費事宜是一事進行官廳事務又是一事鄙人等雖在辭職尙未奉明令照准對於職責當然顧及况且司法事務息息與人民發生直接關係事務多一日停頓卽人民多一日痛苦我同人等通曉法律洞知民隱試思目前司法狀况人民對此作何感想若仍百務停滯則是直接與人民作戰斷非我同人等所願出此因公同商酌以爲請求籌欵辦法一面應由鄙人等積極進行而司法各機關日行事宜一面亦應漸復原狀庶兩者並行方免爲人藉口致生窒碍其前此積欠各欵自當切實别籌辦法斷不令日久虛懸至於司法經費係屬國家經費原應指定的欵惟是目前財政紊亂至此恐非一時所能辦到且索欵機關不止一處在中央財政未經整理以前財政部收入有限縱有的欵可撥勢必環起而爭如其供不逮求結果亦毫無實際轉不如急求公開辦法俾不至搖搖無定一面積極分向各方設法籌措兼營並進較有把握我同人等深明大義必能共體此意照常復務靜待解决此則鄙人等所厚望者耳五月十三日王寵惠·羅文幹·董康·江庸·汪爔芝·潘昌煦·李景圻·徐彭齡·李懷亮·胡詒榖·石志泉·陸鴻儀·張孝移·沈家彝·周詒柯·邵修文·梁宓· 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[外人所傳趙傑休戰原因]  
　　▲裴其勛之力 
　　星報十三日開封通訊云此次開封之得免爲趙傑軍隊攻入刦掠全賴省長所派與趙傑協商休戰之委員團主任裴君利用趙傑鴉片烟槍之力故外人皆稱讚裝裴君不置往與趙傑接洽之委員團内有外人數名故所述皆目覩之事實也趙在私車中接見諸員趙氏所統軍隊不下三萬名羣衆咸恐開封將遭浩刼但委員團鼓勇金趙氏之車冀盡人事以挽回之裴先問趙曷爲欲刦掠開封趙稱吳佩孚巳死吾人現可主持一切矣衆初未聞吳之噩耗故爲愕然裴謂君痴耶吳已擊敗奉軍奉軍今如草芥矣趙問何從得此消息旣而二人互相爭辯趙且以烟槍作勢裴不能忍自趙手奪之擊趙首有聲趙謂部下要求刦掠不得不爾於是裴復以烟槍重擊之所嵌翡翠爲之飛射裴曰爾數年來捲刮之欵曷爲不用以付兵餉至是趙乃自轉圜曰爾旣如是固執待明日攻開封可也今可還我烟槍各委員亦見機而退翌日馮玉祥率軍馳抵開封乃得保全 
　　東方社十八日漢口電云據中國報所載曩河南軍之在鄭州方面擊散者爲趙傑之部下數僅四千現與土匪結合侵襲河南東南方面掠奪各縣未已因此開封至徐州間之鐵路全然不通河南全局現正在動搖中又據别報此次與趙倜同時退出開封之軍隊約二萬人現將推趙倜爲總司令以圖恢復要之河南之平定似甚困難又一說則謂河南軍於今日有襲擊鄭州形勢危險之報但確否尙不得而知 
[曹錕請撥十六師歸直]  
　　第十六師在前清時本爲禁衞軍民國成立後改爲十六師由馮國璋統率駐紥南京其後馮氏入京隨之北來馮氏死後由王廷楨繼任直皖戰爭之後王氏因故免職改歸鄒芬統轄遂將其舊有旗人一律易以東三省人其長官之得幸留者僅田獻章旅長一人耳此次直奉之戰田氏亦早辭職故軍中實無舊人戰爭之中該師大部潰散僅遺六十二團保衛清室而已日前曹錕曾電院部請仍留該師名義以彭壽莘爲師長不足兵額由直隷補充隊補充該電到京後政府以十六師本爲保衛京畿之軍隊縱或恢復成師亦須另籌辦法惟不欲歸屬直軍範圍之内因此覆電曹錕婉詞謝絕並謂彭部如有成師之必要不妨就舊有之十四十七兩師擇一恢復昨日曹錕又來一電以十四十七兩師早經無形取消未便照辦仍請撥給十六師名義以便補充成師不知政府亦重違其意否 
[查債案已有結果]  
　　▲犯罪者八人 
　　近畿戰事結束之後久經擱置之財政參案亦賡續進行依星期一短債委員會審查結果提出犯罪條欵决定有犯罪之嫌疑者八人爲潘復·張弧·陳威·沈鴻昭·郝鵬·鈕傳善·朱延昱·陶瑗·董氏當已根　審查犯罪情形遞呈總統府正式參劾即請將各關係大員明令褫職移交法庭辦理此項明令聞不日當可正式頒布以作此案之結束董氏呈中並又聲明兩事（一）財部借欵用途向係槪括主義應追究細賬（二）財部各項借欵合同之附件迭次催送審查迄未送來應再催送轟烈一時之參案至今可算略有結果但此八人中其犯罪程度是否一律尙須經一度之偵查也 
　　八人中之潘復本爲大參案之重要人物近日不知歛迹居然赴保活動吳佩孚曾知潘前於被傳時畏罪匿居西斜街張景惠宅故向左右曰潘復應當懺悔不要妄想多拿出錢在山東辦點公益事情才好須知民國財政之紊亂潘實爲罪魁今日張景惠已不在京吾惜非法官不便干涉吾若爲法官早將潘置之於獄云云潘復聞之問遁回津此亦政潮中一趣史回 
[財政部之索薪大會]  
　　財政部全體職員昨日（十七）復在金融討論會舊址開索薪大會各司各科均推舉代表若干人赴鍾世銘私宅求見幷議决發薪辦法六條交由各司長廳長察照其辦法如下（一）前經鍾部長條諭顧問諮議薪水自本年一月以後另籌撥發在案該項薪水應不得在此次撥到欵項内開支（二）辦公費此次全體邀求原爲欠薪本部辦公費不得在此次撥到欵項内開支（三）向不到部辦事人員薪水查此項掛名領薪者平時旣不到部辦公臨時又不協同索欠事理不平孰過於是此項薪水亦不得在此次撥到欵項内開支其應發薪俸各員照下列各項辦理（甲）由各該科（參事司長秘書專欵等室同）同人自行集合公同評定確係每日到部辦事並非掛名領薪者按大會印付發薪人員單照式塡列簽名（乙）發薪單塡完後限於本日下午四時以前由各處代表交到大會審查記入臨時發薪簿在此次撥到欵項内支薪如逾限尙未送單到會者認爲自棄權利（丙）審查名單如有確係掛名領薪向不到部辦事者由各該科簽名人負責（丁）參秘上行走及各司處之會辦帮辦如係常川到部辦事者仍按照大會印付發薪人員單將姓名塡列送由代表會審查彙入臨時發薪簿一併發薪（四）此次撥到之欵應按照臨時發薪審查確定員名儘數分配（五）各廳司處各舉代表四人審查發薪名單幷帮同司會科辦理發薪事務（六）此次發給薪水不論何人不能代領但因公出差或正式請假經二人以上之證明者不在此限 
[交通部之减政觀]  
　　高凌霨决定實行減政昨日先下兩道部令「（甲）本部附設之鐵路衞生聯合會·電氣技術委員會·鐵路業務研究會·鐵路文書會議·鐵路財政籌議會·全國鐵路綫路審查會·編譯處·鐵路職工敎育委員會·國有鐵路貨物聯運審查會均即裁撤所有事務分别併歸主管各廳司處接收辦理毋庸另立機關以一事權而節糜費（乙）秘書室辦事黄明道盧毅均即銷差易廷熹呂瑞庭杜宴龍鉅唐刁敏謙唐文鳴許日蘭黄壽鍾偉成翁宣業沈士淳馮桓均毋庸在秘書室辦事」計甲道部令所裁撒之機關被裁者約三百餘人惟據熟悉該部情形者云以上各會處大都爲部員兼任多不支薪水僅支津貼故一槪裁撤每月所節不過萬餘元而參事一廳因有行走辦事任事種種名目每月開支須三萬餘元高氏不裁其大而裁其小者未知何故也又聞高氏雖一面裁員而一面復添派參事上行走秘書上辦事及各科帮辦等多人此項人物尤以某方面推薦及内務部調任者爲多顯與減政相背是又不知何故也 
[湘省新議會開會紀]  
　　▲湘憲成後之第一届開會 
　　本月十四日爲湘省新議會開會之期此爲湘憲成立後第一届省議會之開會故各界人士極爲重視前往參觀者約有二百餘人該會一一欵以西點招待頗爲周到會塲正中爲臨時主席右爲行政長官席再右爲軍政長官席再右爲司法長官席左爲特别席蓋專爲舊議員而設者議員悉佩紅花來賓悉贈黄花以示慶賀十二時許趙省長著甲種大禮服到會以次各長官亦先後蒞止遂振鈴開會按次行禮是日祝詞極多除政務廳長外其餘皆由秘書胡邁·速記謝基善輪流代讀詞均四言選體歷一小時始畢至會塲布置雖甚整齊然尙稍有缺點如臨時主席席其先僅貼一臨時主席四字旣而覺有未妥將其揭去旋又貼出則仍爲臨時主席四字旋再行揭去始貼出一臨時主席席五字計旋揭旋貼者凡三次始完成此臨時主席席之地位此次議員中之女議員僅王昌國一人時有一勝朝遺老前清拔貢歷作道家裝之衡山新議員鄧堅因其已將旣博且長之道裝脫去而易以簇新之馬褂長衫其髮髻又曾特加裝飾漆黑之押髮碧玉之簪閃閃作光故驟觀之多有疑其爲女議員者此亦新議會中之趣聞也臨時主席朱劍帆夙善詞令是日答詞極爲漂亮散會之後各議員以審查各項規則細則及選舉正副議長及分股選舉理事等項均亟待進行特决定於十五日上午開審查會下午開協議會以便商酌一切當日卽已發出通告矣 
[厦門小學敎員罷敎潮]  
　　▲要求條件與公約 
　　福州小學敎員罷敎風潮於本月十日纔經結束而厦門小學敎員又於十一日起罷課若蟬聯然實則該地小學敎員因薪俸微薄生活困難殆較福州爲甚本月一日晚間已假大同學校開會請全體加入嗣又連日在虎溪岩討論决定自本月十一日起宣言罷敎其宣言云歐戰以來生活程度膨漲約一倍以上思明一縣物價其增加率尤堪駭異民國七年至今每擔白米自六元漲至九元左右燃料每元一百六十斤遞減至百斤房租五元一個月的現在不是十餘元租不來他如澣衣費每件自三占增至八占剪髮費自一角增至二角五分即勞働界的工價也都高幾倍唯有我們小學敎員的生活每月依舊是少者八元十元多者二十元二十五元當此米球薪桂的時候呌我們如何隱忍從公呢我們因知道敎育事業本以清淡爲主但清淡而至於不適則奔衣走食之不暇怎能認眞職務因爲人生没有一件事比性命重要的性命旣不能保還顧得什麽别的思明近來敎育之所以不振我們當尸其咎但根本原因實在乎生活不適我們何嘗無整頓敎育的念頭不過生活一現不安這念頭便無形消滅了因此我們覺得要整頓思明的敎育非先解决敎員門的生活問題不可我們爲自己計爲敎育前途計議定自五月十一日起全體罷工以二星期爲限當局須有完滿的答覆否則全體改途從事其他職業同業們如有中途變志更入敎育界或外地敎員乘機攙入者决以仇人相待特此宣言至其要求之條件如下（一）主任敎員薪俸之最低率高等部四十元國民部三十元（一）每週擔任時間高等十八小時國民二十小時（一）專科敎員每月每點鐘薪俸最低高等部一元五角國民部一元三角（一）每班學生數高等部以三十人爲限國民部以四十人爲限如超過此限定之額須先徴求該級主任同意（一）複式級任敎員每級擔任時應減少四小時專科敎員不在此例（一）專科敎員每週至多不得過二十八小時（一）高國主任每年每月增加五元高等加至七十元國民加至六十元（一）專科敎員每小時加薪二角（一）敎員由高等改任國民者每月減薪十元由國民改任高等者每月加薪十元（一）敎員在職染病者於染病期間内薪水照給以六個月爲限由染病之日起算其所擔任功課由各同事義務分擔之（一）敎員在職身故者優卹費三百元主任由各該校給與專科敎員由其所擔任各校分擔身故者由擔任該校給與唯已轉入他校者不在此例（一）敎員子弟優待條例依照現行敎育法令履行（一）膳宿費由校供給此外更有公約兩條（一）規定每日自上午八時至下午五時止爲辦公時間（一）敎員於右定辦公時間不得兼任他職此種運動能否達到目的尙未可知然一省之内生活程度大致略同吾恐繼之者更不止一邑已也 
[南軍攻贛之消息]  
　　粤軍攻贛李烈鈞前隊已抵南雄分路進兵包圍大庾崇義虔南皆甚吃緊贛南鎭使岳兆麟拍來急電日有數起惟事關秘密當局旣諱莫如深而贛庾通信又皆語焉不詳因之南昌之謠言甚大贛輪至省僅二日程詢之來人僅言李軍時來挑戰前數日兩方步哨遙遙望見驚覺開槍偶有接觸尙未正式開火此說或較爲可靠也陳督數電中央及曹吳告急並商蘇鄂請援聞吳派定張福來師長率兵二旅尅日開贛蘇以布防遼闊未允分兵蕭已助濟槍械據軍界言張善山戰去年克岳極爲出力贛南多山足資應援故陳抱樂觀云云然李亦素稱勁敵如果開戰决不能如奉直戰事解决之速卽以路程計上下游相距千餘里之遙必非幾日所能到聞陳俟吳援軍來後亦將出關一行惟江西財政早已焦頭爛額設兵連禍結相持日久安從籌得鉅欵不過重苦吾民而已 
[蕪湖反對米照捐之激昂]  
　　皖省長許世英氏爲加收輪運出口米照捐事引起蕪湖各界之反對詳情已誌前報十六號上午各界又開緊急會議磋商對待方法到會諸人異常激憤僉謂非達到取消目的不止幷由商會湯善福會長及濮秋丞二人相繼報告謂本人均巳由省委潘明軒送到省長之委狀但此種殘害商業之行爲方反對之不暇斷無助虐之理故已决定將委狀璧還而濮君並將其致省長函交衆閱看次經全體議决以各界名義致電省長請其撤消一面由各界及學生代表數十人於四時許齊至大旅社實行驅逐陳潘兩委出境詎至該委所寓之房間前則雙扉緊掩衆初疑其知風遠避繼聞房内有私語聲衆乃繞至房後越窗而入則祗陳與某甲在内獨不見潘陳見衆人後態度鎭靜且竭力辯白本人實未與聞此事並願將所言親書一紙以爲證據其文曰今日報載陳卿雲爲抽收米照捐委員等語查鄙人此次來蕪係屬私事確未與聞此次米捐之事應另函更正且無論將來如何鄙人决不辦理此事如事前知情天誅地滅此上諸公同鑒陳卿雲親筆云云各代表閱畢謂陳雖力辯如此惟此種論調實爲官僚慣語祗有請君卽刻離蕪以謝蕪人陳見無可隱避乃允卽時起行但謂此事之内幕實蕪關監督何炳麟條陳於省長者云云當此談話時適招商江天輪上水抵蕪乃由各界全體將陳押送江干並派聞偉卿等四人送其登輪俟船已啓椗聞等始行登岸當晚各公團並發出宣言由學生擔任分布高呼驅陳告成云云茲覓錄其原文如下「殘害安徽生命銷滅蕪湖商業之許世英所委執行劊子手之陳卿雲前日來蕪庽大旅社秘密與何寗貪吏吳沈劣紳商辦六角百觔之出口米照捐業經宴會運動就緒准十五日開辦各公團惶駭悲憤於今日下午四時羣赴大旅社向陳卿雲當面詰責立即驅逐出蕪乘江天船回省其助理之潘明軒刻正在搜查中」此十六號事也至十七號本埠總商會又召集聯席會議所有各界要人均皆與會議决一致反對並全體齊赴蕪關監督署詰問條陳此事之何炳麟詎知抵署後何氏適赴鎭署而其科長曹某虛與周旋各代表怒不可遏一面用電話促何氏返署及何氏歸來與各代表周旋畢遂由商會湯會長說明來意並請監督無論有無條陳均須有切實之表示以釋羣疑何氏答言一味諉卸對於省長委任一層承認確有公文來過且有祝道尹余知事會同襄理後各代表卽請其辭職何氏仍不肯言辭於是各代表愈爲憤怒其勢洶洶將有不利於何氏之意何氏至此始承認立電省辭職並由曹科長代擬電稿交衆參閱其文曰「安慶許省長鈞鑒回蕪奉令襄理米照捐事現各公團到署請願瀝陳商艱麟關務繁劇實難兼顧謹電陳炳麟叩諫所有省長來文亦由曹科長取出交各代表閱看各代表見文内有米捐局長寗文鈞亦在襄理員之列於是隨即辭赴安徽米捐局時寧局長亦因赴鎭署未回各代表遂在該局坐候適某某數代表偵知省委潘明軒匿居後進房中於是將潘扶至客廳潘則曉曉不休竭力抵賴各代表遂决定將潘驅出該局扭上長街游行示衆並沿途高呼「只就是來殘害蕪湖商業開辦米照捐的助理員他比殺蕪湖人還利害等語」各商號及小販均高聲喊打幸各代表竭力制止未致動武遂由長街至狀元坊轉二街上馬路送交警廳暫行看管以待今日議定辦法惟潘明軒夙有烟癖受此蹂躪早已面如死灰矣此爲十七號之事今日（十八）各界又在商會開臨時會議並立卽將潘明軒驅逐離蕪且一致主張擬先行電致國務院及財政部請撤消何氏一面發表驅何宣言並發出快郵代電致旅外皖同鄕及本省各公團要求協爭撤消六角米照捐如國務院及財政部不能順從民意撤換何氏將實行驅逐許省長如再堅持恐尙難免釀成罷市風潮也茲將當日發出之代電附錄如後安徽許省長不恤商民痛苦創辦蕪湖出口米照捐每百斤收捐六角蕪埠商民驟聞之下奔走駭汗不可終日本日開聯席會議僉以皖米出口稅捐重疊已苦不勝何能再加負擔此種殘民政策較添設和尙港米捐爲尤甚且無論蕪埠爲聚米之所米照捐不幸實行外埠米商必裹足不來徒爲蕪埠商務之害卽以聞創新捐成例言之此項米照捐旣未經省議會通過商民萬無承認之理昨經士紳電請許省長撤銷本案如不能有效商民應有嚴重表示等語敝會等查去歲有人條陳添設和尙港米捐一案每石抽洋八分尙蒙京外各同鄕一致反對何况加至十倍之多他人所不敢爲者而許省長竟悍然行之在蕪埠羣情憤激誓不承認除逕電許省長並分呈國務院電咨撤銷外尙乞一致主張合電協爭使將六角米照捐撤銷以免壹意孤行蕪埠幸甚全皖幸甚蕪湖總商會縣農會縣敎育會財政局雜貨公會房産公會報界公會民食維持會叩篠 
[皖財廳長問題之解决]  
　　▲阮忠植堅决不幹▲朱清華代理接事 
　　奉直戰爭結束後張文生態度不復如從前之强硬許世英本滑頭官僚趁此時機亦對張表示親善其用意無非欲貫澈其撤換財廳最初主張政務廳長王源瀚之赴蚌完全爲財廳問題携帶六角米照捐爲交換條件張文生樂得順水推舟俯允所請表面上則謂但得軍餉有着一切均可讓步是以王氏回省之次日卽發表實行米捐同時幷將省署設立之財政委員會取消是該會前傳係專爲對孔而設亦可證明矣朱清華代理財政廳長旣成爲事實遂於本月十六日清晨命駕至財廳作正式之接印緣孔憲芳赴蚌日行文件係委科長郭壽康代拆代行印信交郭保管前一日接得孔憲芳來電允即交卸朱氏到廳當然不生問題朱清華委代命令一月前已下曾一度赴財廳接事是時孔憲芳態度强硬被擋駕而回極爲憤恨所以多方設法必欲挽回其所失之體面一長財廳而後巳外間謂阮忠植所受四圍不良空氣係朱氏所製造緣阮若肯就則朱氏毫無希望然據接近阮氏者言阮氏堅决不幹實因皖省財政困難已達極點不願以華暮之年做此羅雀掘鼠之事業也至許世英所以必欲朱清華任財廳之故其重要目的（一）貫澈其撤孔初衷（二）可以輔助六角米捐之實行惟皖人對於六角米捐各公團已連日迭開緊急會議除派代表赴省署要求收回成命外幷巳預備通電中央曁各同鄕作一致之反抗而許世英則已抱定决計實行之主義謂寗可受攻擊而去位必不因反對而打消此種表示各界咸知故今日反對者雖極力進行結果尙未易料也茲錄省敎育會原電於後北京大總統國務院財政部鈞鑒各同鄕會均鑒皖省長創辦米照捐每米百斤取稅六角宣言先供償債及新軍裁兵之用業經公布施行查前項債欵及裁兵各費均屬國家範圍何得令地方擔負當此時局未定軍閥專橫有此鉅資足使武人覬覦裁兵反更無望况此種米稅雖直接取之運商而運商勒抑米市仍間接取之農戶從前八分米釐因全省反對中止今乃變本加厲悍然增加八倍之多違法苛征誓不承認伏乞迅電許省長立將此案撤消以蘇民困不勝迫切之至安徽省敎育會銑 
[杭州快信]  
　　舊曆端節中等以上各校學生决定分組出發舉行衛生大演講 
　　省垣肉業全體因來貨飛漲自今日（十九）起一律停市三天開會集議擬將猪肉向售每觔三角零四釐者改售三角八分 
　　省敎育會二十一日上午開臨時評議會提議國是會議提案事件浙江留日學生陳請加費事件創辦夏季童子軍講習會事件組織國語研究會事件 
　　政務馮廳長·督署范參謀長·明日六時會同文武各機關假省敎育會公宴美博士李佳白 
　　杭垣各繭市昨已開秤純淨乾繭每百觔定價六十二元 
　　此間學界敦請章太炎講演昨接章氏函復定六月初旬到杭 
[南京快信]  
　　省議會昨日大會到六十一人不足法定人數改今（十九）仍接開大會 
　　黄以霖昨日下午晋謁齊督談一小時辭出 
　　海州鎭守使白寳山昨連來兩密電致軍民兩長報告贛榆方面軍情 
　　賑務處以春賑正在吃緊之時需欵孔殷籌措維艱昨又函催各幹事曁勸募委員鼎力勸募尅日滙寄本處撥放 
　　宜興蔣丙華等集資三萬元包辦官荒改爲民荒地方以蔣把持自肥反對甚烈聞已推張渚赴京向財部控告 
　　省署委馬儉餘赴便民河騐收河工財廳委姚崇義赴鹽城淮安查案實廳委蔣汝正赴蘇州視察實業機關 
　　印花處長婁裕熊以現値檢查印花時期特會同財政廳通令各縣知事切實派員協同警察檢查以期推廣消數 
　　常熟公民電朱知事販運銅元又摧殘輿論請查辦 
　　留法華工湖北人張宗武等九十餘人回國後因缺乏川資留滯浦口景况甚苦業由金陵關監督公署科長陳協贊君慨給巨資遣送回籍各華工以其誠懇周到均感激不置 
地方通信 
[松江]  
　　紙牌業罷工松江紙牌業糊裱印刷工人工資向照錢碼計算每日除貼去飯錢四十文外凈得錢二百六十文邇緣銅元充斥洋價飛漲爰邀集全體工人要求店主改爲洋碼不遂即於十八日起同盟罷工嗣店主已允每日給大洋二角四分惟以工人須貼飯資七分爲條件致雙方堅持迄未解决黄昏時工人徐雲泉等因悉西外連昇紙牌店内仍有人背約工作遂糾約同業二十餘人蜂擁前往將該店門窗打毁逢人便毆致店主胡連生及胡戚張伯良均頭破血流各受重傷而胡之身畔洋八元亦被人乘亂攫去當將動手之徐雲泉小根雲等鳴警解局送縣法究未知如何解决也 
　　高檢廳改委獄官松江縣監寄禁上海第二監獄人犯連日八人中死去兩人該獄官已奉高檢廳易委郭君接任惟郭延未就事故彭獄官將請假卸責云 
[蘇州]  
　　又一借漕委員蒞蘇江蘇財政廳日前委派候補知事仲頤來蘇息借冬漕經郭知事召集會議不得要領返省茲嚴廳長以需欵孔亟又委現任軍署諮議吳厦來蘇會同地方士紳息借十一年份忙銀該委抵蘇後寓閶門外某旅館聞俟吳縣商妥再分别至常熟吳江兩縣辦理息借云 
　　六中學籌備聯合運動會蘇州東吳桃塢體育工業晏成二中等六中學定於本月二十七日舉行聯合運動會運動地點假東吳操塲前日下午各校職員在青年會議定各項秩序並支配辦事員想届時各校選手必有一番競爭也 
　　演講滅蚊辦法南京昆蟲局局長吳偉士十八日下午四時在青年會與各界接洽撲滅蚊蠅辦法到會者有商會敎育會勸學所各代表幷貝哉安王紫簫等數十人當經議定辦法四項（一）聘請技師專敎撲滅蚊蠅辦法（二）與勸學所接洽可於二月中令各小學添設敎授撲 
 
 

Page 11

 
 
滅蚊蠅一科（三）與學生聯合會接洽請爲調查委員（四）定期再開大會 
　　監盤工塲委員來蘇蘇城省立絲織模範工塲仲漱蓉場長日前奉令撤差遺缺由實業張廳長委任省立工業學校敎員鄧著先調充鄧奉委後業於前日由寗來蘇分謁蘇垣各當道各耆紳曁在籍各省議員等會晤舊場長仲漱蓉預備定期蒞新現新舊兩場長業已定期交替聞屆時由本地士紳推舉數人會同原告發人程某等臨場監盤交代張廳長並委派俞道源爲監盤該工場交代委員該委昨日午後已由寗搭車扺蘇昨已知照仲鄧兩場長請於交代時先行函告以便臨場監盤云 
[鎭江]  
　　絲織品滯銷近來各種綢緞銷路甚滯貨如山積吃本頗鉅故各綢緞舖聯合减價從速出售以期流通存貨調劑金融此外城内各綢號亦因時局不靖所産江綢北方銷路完全停頓加以新絲尙未登場故暫停紡織一俟存貨鬆動再行開機 
　　調查農會區域丹徒縣農會近接南京省農會函稱現擬調查各地農會區域業經劃分全省爲八路分别派員辦理丹徒金壇溧陽揚中丹陽五縣規定爲第二區特委王君爲調查員准於日内蒞鎭云 
[南通]  
　　淮海銀行股東會南通淮海銀行十五日午刻開第四屆股東常會先由張總理嗇菴報告行務經過情形繼由辦事人報告營業帳略曁餘利分配辦法計純益銀十一萬六千一百六十三元六角六分五釐股息以八釐分派次吳寄塵代表監察人沈燕謀顧伯言說明帳欵無誤繼公推陳心銘主席提議事件董事周扶九逝世應補舉一人繼任公决推其子周宩臣接替次票選監察二人于香谷蕭哲膚得票最多當選事畢散會 
　　籌備小學成績展覽會縣敎育會前爲促進小學成績起見曾訂期舉行成績展覽會嗣因各校應徴者不多特改定本月廿七日開會刻下送到學校敎員學生三項成績將次齊備現由張曹兩會長分别編號以備陳列 
　　組織阜昌紡織公司如臯紳商沙健菴等現以通崇海産棉年計一百七十餘萬擔如臯亦有二三十萬擔之譜當地紗廠所用者僅占總産七分之一茲爲振興實業續闢利源計特提議組織阜昌紡織公司規定資本一百五十萬元先置紗機一萬五千錠布機二百架刻已開始招股矣 
[揚州]  
　　十二圩平糶展期十二圩舉辦平糶業已籌備完全原定陰曆四月二十日開辦現因揚州稽核所擬先調查貧民戶口按照實有人口發給買米票據然後再辦平糶俾貧民得沾實惠兼以塲運兩商雖允籌欵一萬元苦無現欵商請鹽務稽核所先行墊用致有展期開辦之說云 
　　學董請整頓肉捐江都學董胡祁元近查肉捐定案每斤徴收四文補助學警兩費城廂肉捐由委員包繳年在八千千文惟鄕區肉捐由各鄕自行徴收逕交所在地學校列入補助歷時旣久流弊漸多總計僅徴數百千文現擬將此項鄕區肉捐與警察劃分爲二關於學捐方面令城廂捐委附帶徴收藉杜侵蝕而資整頓具呈縣署後即經轉令勸學所核議矣 
　　負販團請求加費揚州第一貧兒負賑團經費向由濟南七公司年助一百二十元各運商節助二百千文塲食商節助一百千文現該團以百物昻貴原有經費不敷原額五十名之供給且經水災而後入團貧兒逐漸增多致經費更形竭蹶後顧堪虞昨特函請塲運食商事務所請求改濟南年助爲節助改各運商塲食商錢碼爲洋碼以資挹注想事關慈善該商等當能准如所請也 
　　繭業請求保護江泰高寳繭業公所以轉瞬春繭登塲誠恐有人向各繭行任意掗買掗賣及設秤私收情事特函請縣署出示查禁以重繭業 
　　核准西岸輪運西岸需鹽孔亟該岸商人具呈運署請求僱輪裝運濟南鹽直達岸上銷售業經運署核准轉咨稽核所查照矣 
[嘉興]  
　　取締銅元入境嘉興縣公署以市上銅元充斥洋價日增若不嚴禁入境貧民生計必至不堪聞問特於前日依照省令出示諭禁銅元入境每人携帶在千元以上者即行充公一面通令查禁矣 
[南京]  
　　一工十週紀念會省立第一工業學校於十二日舉行十週紀念會該校全體員生及各畢業生於前一日晚舉行提燈預祝會十二日行紀念典禮十三四兩日開展覽游藝會任人觀覽一切布置異常完備自復成橋至校門沿路電燈密若繁星烟囱上出電燈裝成一工十週紀念六字晚間機聲隆隆四周電燈同時光耀遠及數里誠盛舉也茲特分記如下十一日下午七時該校職敎員學生及畢業生全體三百餘人由校出發導以軍樂繼以國旗校旗燈及火車頭馬達車飛艇輪船發電機斧鑿鎚砧電燈紀念塔各種花籃美女動物等燈五光十色光耀數里觀者塞途十二日上午九時行紀念典禮齊督軍王省長曁敎育財政實業警察各廳長以及各界來賓均先後蒞臨或派員代表一一由該校敎職員招待導引參觀各種理化工作電氣等表演圖畫理化器械工作品等陳列室最後至工作品發售處紛紛購取該校自製之各種木工金工物品觀覽旣周奏樂開會禮堂四周懸滿各校友祝詞頌詞先由校長報告十年間槪允繼由長官訓詞來賓演說散會攝影欵以茶點而散十三日上午十時起歡迎來賓觀覽而未及九時男女來賓已絡繹於道來賓先入學生自修室客室均由學生自由布置有爲空中飛行者有爲山上行電車者有爲奉直戰爭者北色繁多光怪陸離次至各展覽室均有學生逐一說明圖畫陳列室機械畫數百幅皆精潔細確理化試騐室中試騐各種電光雷擊之原理工作品陳列室陳列車床　床造繩機汲水機及老虎鉗卡鉗等金工出品數百件木工出品中有隅架衣架寫字檯椅几等類數十件均精緻異常觀者無不稱羨次至電機實騐室各種電機運轉不絕電光閃閃者則爲同期燈反射燈鈴聲玲玲者則爲電車之行走聲此外有電爐煑茶電鐵熨衣次至原動室木工場鑄工場鍜工場精製工場均機聲軋軋學生表演其工作之狀况各項成績均斐然可觀統計是日觀覽者不下八九千人晚間外新劇電影幻術燄火等游藝以娛來賓新劇以英雄與美人一齣最足感人電影多係歐戰影片不啻身歷戰場運動場中則木架高矗演放燄火其中以萬花樓大戰飛艇光復武昌等尤爲出色觀者不下四五千人十四日適値星期觀者尤衆除展覽外復有運動會籃球新劇雅樂等以佐餘興自晨至暮來賓數逾萬人晚間仍有電影燄火幻術新劇等來賓雲集盛極一時燄火以孔明借箭砲打襄陽爲特色觀者無不鼓掌至十時始散 
[安慶]  
　　安徽各公團澄清選舉辦事處聲明電各省省議會公鑒頃開皖省選非法當選人等盜用省議會名義通電各省議會妄肆吠鳴此事關係皖民人格甚鉅不能不辯皖承倪嗣冲專殘之後餘毒未凈潛長時虞六二姜案以倪氏私造留遺之議會受劣姪倪道烺指使竟演慘殺學生之惡劇去夏改選道烺復集鉅資遍布爪牙收買當選每名價額均昻至二三萬元以上實各省所未前聞且事先預勾官廳製造僞册死亡莫須有之名塡載滿紙眞正選民不及十之一二臨選則包寫包投不准一人自由投票全皖六十縣人民旣怵倪氏淫威復抱選舉亡省之憂於是一致宣言否認非法選舉一而搜集證據依法起訴省城敎育農商律師各會曁各公團因有澄清選舉辦事處之組織旅外各處同鄕會亦函電交馳同起聲援報章騰載正義昭然適値許省長蒞任深知民意激昻不可輕侮遂有聽候法律解决之表示一面呈奉部院電令訟案未决以前不得違法召集迨至今春第一第二第六十二各區縣選舉均經法庭歷揭弊據判决無效各縣選卷内載指造浮僞證據層見迭出或先一日通知調查次日即電報總數或先電報總數後始通知塡造稍爲敷衍之計者亦於通知後三四日内即報總數其他選舉違法更不暇述其餘各區縣均在積極進行完全解决指日可期乃非法當選人等譸張爲幻一再乞憐於皖督張文生以兼任省長爲打銷訟案主張召集之條件月前張公然通電中央代爲主持遂使訟案停擱社會政治頓增紛擾夫以自稱爲民代表之地位始則靦受他人鉅欵以買選繼復投靠軍閥以自固賣身賣省人格全無若任集會寗不汚辱立法機關而爲吾民之賊况選舉業經宣告無效當選資格已不存在議會並未召集即無職權可言倘竟盜名通電實屬玩視法律悔蔑議會皖民絕對不能承認貴會民意津梁是非邪正辨擇最嚴特恐遠道眞相不明聽聞易惑用將茲事顚末據實宣告尙祈明予察别以後如有用安徽省議會名義發行文電者槪作無效貴處如有文電致敝省亦請逕寄敎育農商律師各法團以昭鄭重一俟將來依法改選吾皖始有正式議會可言合併聲明安徽各公團澄清選舉辦事處叩陽 
雜評一 
[恢復法統說（默）]  
　　戰爭之前必有製造戰爭空氣之電一電發後而應者寥寥則戰必無成一電發後而應者紛起則戰機已迫和平之前亦必有製造和平空氣之電其成與不成亦必視繼起響應之空氣如何以爲斷孫傳芳等之恢復法統電其即製造和平空氣之見端乎 
　　或曰孫等此電係先得直派要人同意而特藉孫等爲先發隊者果以孫等爲先發隊則繼起而響應者必多去實行之時期近矣或曰孫等此電僅係鄂軍官一部分人之意見而特以此爲試探各要人之用者如果試探之後而無人響應則去事實之進行尙遠故此恢復法統說之成否當視直派要人之響應與否爲斷 
　　然吾謂恢復法統事非前之戰事可比也戰事直派要人可以操之直派多數人曰戰則竟戰矣若恢復法統則非僅直派所能操也必合南北全國之人一致曰恢復而後乃能謂之恢復故今後恢復說之成否不當僅以直要人之響應與否爲斷而當視全國人之響應與否爲斷蓋此恢復法統說固無人可以反對然而關於法統中之問題爭議尙多和平統一之樞機固在此不在彼回直派所以先以孫電試探歟 
 
 

Page 12

 
 
   
 
 

Page 13

 
 
本埠新聞 
[章太炎覆國民裁兵會書]  
　　國民裁兵會諸君子鑒頃由商敎聯合會轉來寒電具悉民國兵禍先後十年每戰一次則軍隊轉增以今視民國初元殆將三倍是則戰爭爲因增兵爲果不去戰爭之源雖暫時裁兵亦焉能禁其復聚前見貴會宣言哀音正辭爲民請命凡在含識誰不動心顧此事果發於外人持論抑出於諸公自心由前之說大體雖是而域中利害非旁觀所能盡知不必置議由後之說則必愼於作始而後保其永終慮或不周則朝裁兵而暮復增兵者有之矣蓋自袁氏傾覆以來南北之戰直皖之戰直奉之戰上者師出有名次即狡焉思逞綿亘數歲全國厭此久矣然民力彫敝則南北皆思弭兵客軍憑陵則地方又思自衞兩者利害相殊進退維谷不詳校其利害惟以前者之說强抑後者之心人情不平則亂階方始是反覆無有巳時也然則裁兵大法當有四端一曰先計分額後定總額也中國行省二十有二特别區域有五耳若每省定存兩師每特别區域定存一師或一混成旅縱或以地域廣狹山川夷險略有參差而大　要不逾此此則多寡相均可無怨讟計其總額約不過五十師也然使以定存五十師爲限而分額任其所爲則多者自多少者自少多者恃强以凌弱少者不平而生心此之裁兵正爲造攻之本是故不定分額則裁兵無益也二曰廢巡閱使也分額已定省區軍隊已均而有巡閱使在則一人兼制數省特有强權各省預有戒心焉肯以裁兵自致削弱是故不廢巡閱使則欲裁兵而不能也三曰撤駐防軍也辛亥倡義各省本自爲謀逮乎項城得志意存侵略其後南北更仆迭起而鄂贛蘇皖浙閩六省皆駐有北方防軍軍紀不飭時有驛騷浚民以生賦歛無度曏者賦庶之區今皆入不敷出矣夫無形之誅求甚於有形之殺掠永久之宰割甚於一時之戰爭六省之患駐防軍非但如直隷之患奉軍也由是西南懲艾咸思自保人民雖已厭兵而又不得不爲抵制客軍之計兵雖增多猶愈他人之逼處誰能裁之是故不撤駐防軍則東南無旦夕之安西南亦不肯受裁兵之約也四曰撤中央直轄軍也民國以來戰爭雖多皆以中央爲禍始帝制之復興國會之解散夫孰非中央政府多置軍隊爲之今雖不敢再蹈前轍而以挾有重兵爲總統者則藉爲終身尸位之資爲總理者亦倚爲部曲代興之具人情憤懣則戰端又生夫外人不知吾内情者則曰願中國有强固之政府耳諸君十九處首都閱人亦衆曠觀禹域果堪任元首者有無其人非其人而以强固之力資之則適爲齎寇兵助盜糧耳是故不撤中央直轄軍則國必内潰而兵必日增也以上四事皆審察利害之言非有愛憎亦無偏黨諸君子果實心爲國僕雖迂鈍敢不勉竭心力廣布德音若偏狥一方之情苟塞外人之議鹵莽從事功安得成非徒爲向戍宋輕之流貽人譏議而已也特陳芻議惟諸君子倧焉章炳麟頓首五月十八日 
[津浦車不通說不確]  
　　昨日（十九日）滬寗路特别快車（通車）到滬由京津南下之乘客沿途均安然無恙外傳津浦路車不通之說不確 
[滬寗路借欵付息紀聞]  
　　滬寗路之債欵利息銀公司催索甚急茲聞向某銀行續借四百萬以還利息其條件甚苛中有局長之權與洋總管並行一條云 
[吳景濓到滬]  
　　國聞通信社云前衆議院議長吳景濓（蓮伯）已於十七日下午十時到滬寓居霞飛路漁陽里二號本宅聞吳君此來爲接洽舊議員赴京自行集　並交換滬粤議員對於恢復六年八年國會之意見云 
[南京路贖路游藝會期]  
　　▲二十三日舉行▲入場劵分送▲會内不募捐 
　　南京路商界聯合會爲提倡籌欵贖路起見擬舉行游藝會曾誌各報昨悉該會現已確定於本月二十三晚（星期二日）假座寗波同鄕會舉行其秩序及職員均已擬定茲探錄於下（職員）（會長）方椒伯（副會長）王才運余華龍孫紫臨（總務主任）王廉方蔣夢芸（交際主任）任矜蘋（游藝主任）朱華德李世戡（總務員）范承鋆卓樂生張炳森貝舜卿（招待）陳伯男何樂山俞希稷徐振華陳月夫黄杏莊沈錫琪潘艅仙徐子淓沈小亭鄭師成（游藝股）宋潮屠一聲張行良蔡英（秩序）國樂（少年宣講）演說舞蹈（坤範女校）琵琶獨奏（張萍舟君）短笛（青夜義校）跳舞（民生女校）新剷（本會夜校）又該會入場券一律分送場内亦幷不募捐云 
[國是會議歡迎顧維鈞紀]  
　　▲演說外人對於中國之新希望 
　　國是會議於昨日下午四時開談話會歡迎顧維鈞公使到聶雲台李登輝沈信卿等二十餘人張一麐主席先由主席致歡迎詞云「今日開會目的專爲歡迎顧維鈞公使中國積弱之軀老大頽唐得青年公使如顧公使者在巴黎及華盛頓會議席上爲中國訴不平及爭回已失權利雖會議結果猶有未滿人意然當失去主權之時决不能夢想竟有今日顧公使爲國增榮殊令吾人有無限之景仰且中國財政竭蹶公使館經費久欠不發顧公使夫人爲華僑豪富中外知名顧公使以私人經濟之活動藉以維持中國外交上之信用尤爲特色今日歡迎顧公使甚願顧公使有以指敎俾吾人一知中國民意在外國之力量究竟如何此後政府主張與人民意志固爲更有權威也述畢即由顧公使演說云「余久任外交於國内情形雖得於私人通信交際間及新聞紙所述略知一二然去國數萬里終不免有多少隔閡此次應召返國頗欲藉此與父老相聚長談藉知國事民情之近况今日承約來此非常榮幸惟今日蒞此頗願一聆宏論以解吾數年内之煩悶故對於演說全未預備主席所述殊令吾慚要不自安無已其一述吾在外所見外人對吾國人之態度可乎西方經大戰之後國力凋敝整理政治實業急謀自顧故一般人對於遠東問題均已置之腦後然此乃膚淺之見其有思想有政治眼光者則殊未稍减其重視遠東問題之意旨或加甚焉外人對於中國之批評據予私人間談話所得前密勒氏在籌欵贖路開始大會所述頗足代表一般之見解即外人觀察中國不外兩種態度第一種人物以爲中國政治紛亂不特内禍未已且時時危及外僑故對中國一味失望遂倡國際共管之說第二種人物以爲中國一時政象不必加以干預祇須予以機會前說在華會初開時頗喧傳一時余等身任外交自然力阻此種主張之貫澈所幸美國輿論頗加扶助且後說爲美國數年來維一之主張是以民間輿論對於前說攻擊尤力故我國代表尙不感十分困難而前說即完失敗雖然一方面華會雖已决定此項方針而會議塲中仍不免時時欲干預中國内政及不信任中國人民之表現試爲諸君約畧言之（一）中國對於關稅自由及加稅裁釐之提案外人即有一種相對之提議謂中國因政費支絀而提議加稅以裕收入然中國歷年收入究有若干此項收入如何使用必須明白報告並使外人得有調查中國財政之機會此種論調實際上未始不是然出之於國際間之議論殊令人驚心動魄蓋果依其所請則故加挑剔益墮國家信用且中國財政上之弊寳實屬無可掩飾故我國代表答謂此種提案無非爲履行以前之條約裁釐加稅均爲條約範圍以内之事至財政公開非今日所當加討論蓋不惟違反條約且非華會本旨經此駁辯而財政監督之議始消（二）稅則案討論旣畢後復討論涉及用途外國代表調加稅以後中國收入驟增然如何使用此增加之收入必須使吾人明暸庶不以有用金錢反種以後無窮之禍亂我國代表對此提案甚難答覆後經代表團數次討論始答謂中國實無解答此項問題之責任惟爲使友邦了解起見特加聲明關於中國此項收入完全使用於建設之事業上如敎育實業之發展至必要時可以小部分供給政費外國代表得此答覆後尙求我國代表切實保障以上之宣言余等答謂政府保障殊不足持惟民意乃爲眞實欲保障以上之宣言祗須視中國年來之民意與輿論趨向可矣彼等頗不滿此種答覆某國爭之尤力惟余等不願因說明用途啓外人監督財政之端故條約規定僅有關於用途一項於將來討論稅則時再規定之語（三）彼等關於中國問題擬組織一恒久之委員會主張中國整理財政裁减兵隊此雖不免有干涉之嫌然究爲友邦之好意與希望正與吾人所欲爲者相同故未便明加反駁因之中國未投票而此議遂通過（四）英國提出之八國協約制限軍火運至中國彼蓋鑒於中國戰禍循環不已阻遏外力之資助即爲减殺中國之内亂此種提案於制止一時禍亂誠善矣然將來因對外而需用軍實時將因條約束縛發生困難則又失却中國自衛能力之一部故我等對此提議甚不滿意後因某國聲明保留謂已訂合同者不受此制限然所謂已訂合同實無明白限制而某國又持之甚力而此議遂歸消滅矣（五）日本提出開放接濟原料案於會前宣傳甚力頗有影響發生余嘗與各國當局談及常謂此實至大之問題某當局曾語予中國今日實力實無可諱所恃友邦援助惟處此大戰之後人心厭亂各國不復有餘力以扶助中國故中國處此地位不得不予日本以移殖之道路以免意外之危險余等深覺此種暫時之圖維足釀中國未來莫大之禍害故不得不加反對故余等最後對衆聲明謂開闢利源爲中國向來之主張外人投資於中國者甚多中國並未加以反對但冀其能遂守中國法律而已日本對此甚爲不滿惟此時會期將滿彼等不復有對付辦法臨閉會之日日代表猶有冗長之演說對中國不肯讓步表示不滿余今日訴諸位以上種種事實非欲瑣述華會經過之情形與我國代表對付之答案實欲使諸君知外人相望之股與所希望之事實余槪括言之外人所望於中國者爲裁减軍隊除去工商業之障碍及公開財政故余甚願諸君解决國是須從簡單而能速於成功之問題着手此問題非他即「裁减軍隊整理財政」是已」顧使演說畢由主席致答詞報告國是會議組織之經過並謂外人所希望於國民者正國是會議所欲首先努力之工作也次馬炎文起立報告裁釐運動之過去與現狀並望顧使與以助力報告畢因顧使尙須赴他種集會即攝影而散 
[國是會議魯代表之新案]  
　　▲主張對外通告任我國民自决 
　　國聞通信社云昨有八團體國是會議山東省農會代表崔藩等在該會議提出建議案一件云竊自華會終結吾國歷年所受非禮壓迫與强權掠奪雖未能完全恢復而因友邦公道信義之主張吾國國際上困難不能不謂已經解脫一層東西友邦如能長久保持華會對華態度吾國民自信必能設法逐漸排去國内種種進步之障礙而建設一民治統一之國家惟際此革新伊始南北相持之局面依然未改關東獨立之聲浪同時復作深恐野心者利用時機助長内亂則華會結果等於空文國民自决益感困難興替之機所關匪細本會代表民意對此生死關頭不容輕輕放過本席等意見山東問題旣經友邦容納吾國民意公平解决則吾國前途施設仍不能不由吾全國人民向各友邦掬誠以請務予以充分公道上之援助前者中日國民間種種誤會經過華會之後本可以漸次諒解此次國内搆兵日本早經宣言决不過問惟徴諸事實不免有不逞之徒從中煽亂破壞大局影響所及關係甚鉅國人抱此疑慮因之續惹惡感妨礙親善言之實深遺憾擬由本會發布宣言對日勸告以中日親善須求實際而消除誤會首當開誠希望日本澈底覺悟對華各方誘煽嚴予拒絕以候吾國國民之自决一面通告歐美友邦聲明中國内爭原因複雜要不能不認爲國民自决之動機與國家統一之先聲希望友邦鑒諒中國歷感國際之困難一致保持其華會對華態度以便中國得有時機迅圖發展似於國是前途不無裨益用時提議云云 
[折價行用輕質銅圓之動議]  
　　▲總商會須鄭重討論 
　　法租界商業聯合會鑒於銅元爲害日烈爰集會員一再討論咸以事關幣制不敢輕議變更而各團體亦議論不一並無具體補救方法表示爲特擬試將銅元折扣行用辦法於前日函致總商會會長聶雲臺君請即提議公决茲聞該會昨接總商會復函略云頃接來函業已聆悉事關國法當如尊囑於常會時鄭重討論俟議有切實辦法再當奉聞云云 
[商界參加討論銅圓案之踴躍]  
　　▲銀行公會等均加入 
　　國聞通信社云討論輕質銅圓聯席大會自發表本星期日下午開第二次大會後各商業團體加入者極形踴躍連日去函註册者已有三十餘團體代表五十餘人昨接本埠銀行公會來函云「逕復者頃接本月十八日台緘敝會推定方椒伯先生代表敝會出席貴聯合會至祈台核」云云又南貨業烟兌同業飯菜公所菜販同業皆與銅元有切身關係現皆有代表報到惟該會恐通告或有遺漏極盼各業團體能自動的加入云 
[工商會烟兌部决拒輕質銅元]  
　　聯合通信社云上海工商友誼會昨日下午二時召集本埠烟兌業夥友會議到會者麥家圈永共祥黄建卿四馬路順豐金榮卿五馬路元豐邵金生汕頭路協康李萃霖正豐街德大成黄增榮棋盤街廣昌興馬根林廣東路兆康居萬永廣西路萬豐泰徐孟卿山東路德成孫同銘三洋涇橋德泰公和祥余長明福州路盈康薛不良新閘路祥成新曹世根浙江路口和康楊右軍愛多亞路新公和祥周秋棠雲南路廣生昌鄭祥福大通路口永茂沈雲卿北京路大通源張仁星派克路裕康朱有章帶鈎橋德來阮光榮河南路裕泰葉安濤雲南路南京路口成興張釗五馬路晉昌祥宋君正大昌裕泰趙秉仁等四十餘代表公推該會主任童理璋主席書記邱菊生紀錄主席報告開會宗旨謂近來輕質銅元充斥市面頓形恐惶不安之狀一般小本營生及小本商店賣買均感受痛苦若不予以解决一旦停業於地方治安亦有關係本會爲工商界所組織之團體更不可坐視不救以甦民困今日請諸君到會務請籌商妥善辦法以維小本生活云云遂依開會秩序次第討論（一）黄連卿主張請海關禁止入口一面限制同業兌價减少以杜來源主席聲明謂從前去函海關皆置之不答仰求官廳終無結果請自决楊右軍不贊成做小兌價如做小兌外埠輸入必然日多市面益不堪設想余長明主張輕銅元作一千七百文舊銅元作一千四百文邵金生主張照上年辦法一律拒用如有决心必有效力全體贊成公决辦法（甲）輕質銅元勿兌出勿收進購物勿用（乙）舊銅元照行市賺二十文全埠兌價必須劃一均通過（二）香烟價自劃一問題僉謂各公司均有價目表各商店不遵者有意破壞營業因無團體加以限制致各自爲謀不相聯絡種種利益自願放棄殊爲痛心全體公决組織工商友誼會烟兌部但章程由會自訂後請委員通過有未加入者講互相勸化其加入通過（三）推舉各團體討論銅元大會代表全體公舉黄建卿余長明二君出席遂宣告每逢星期到會接洽一切並有該會贈送聯益善會痧藥水每人二瓶而散 
[魚販罷市七誌]  
　　▲規定辦法兩條 
　　本埠南北市鮮魚各販戶罷市要求六魚行增加洋價連日雙方會議未得解决故由魚販方面延請巴和律師擬向法廨起訴等情茲悉巴和律師自據各魚販聘訂後業經函致瞿長順等六魚行所延之常年律師狄百克請爲婉商各行主務必退讓云云現由狄律師飭據各魚行開會議復以本埠河鮮魚行除小東門外之瞿長順等六行外尙有新閘橋之姚順泰順興源記二行及英大馬路鐵房子之振興魚行並北車站之愼昌曁美界愛而近路菜塲之邱合記等五行向來均售洋碼以十六兩爲一斤惟小東門外之六行歷行皆以錢碼結算其斤量以十二兩八錢爲一斤現旣一再商請退讓當應酌予變通爰特規定辦法二條（一）如俗仍以錢碼結算者可將每日由行秤給各魚販之斤量增加八錢改爲十三兩六錢作一斤藉以體卹（二）如以洋碼爲然者可將錢碼一律改爲洋碼進出仿照北市各魚行亦以十六兩爲一斤以昭平允昨由狄律師轉復巴和律師知照各魚販公議採擇矣 
[西式木器工要求增資解决]  
　　▲每工加洋五分 
　　聯合通信社云本埠西式木器工界原有兩工會作頭方面所組織者曰全浙西式木器工會（會址在牛莊路二十四號）做手工人所組織者曰西式木器工會（會址在寳山路義品里）陰曆四月十七日做手工人方面發出傳單要求加給工資一律同盟罷工前晚作頭方面關會一次未得其體辦法昨日下午一時時工人方面推出代表柱首李松泉等工人至作頭方面談判此事一時工人蜂屯蟻集牛莊路貴州路轉角交通幾爲之塞中西探捕臨時到塲照料工人亦守秩序做手方面提出理由謂現在米珠薪桂勞動之苦况作主應予維持且作頭向主顧開賬每工收入大洋八角之鉅工人所得者相差太遠云云當由作頭方面康順泰侯梓昶等再三申述理由謂諸位朋友（指做手）多係由各作主僱定按月照手藝之高下由八九元十餘元至二十元不等係長年性質偶有一二向主顧開賬之工係不長有之事云云並提議將義品里做手之工會歸併牛莊路之工會爲加給工資之交換條件當時做手方面即有議論謂做手之工會入會費五角每月再納一角至二十四角爲止是零星攢集而來不似作頭較爲充裕嗣作主方面解釋謂歸併後仍是公欵公用並無節省開支云云雙方辯論再三結果作主對於工人不論工資大小每日每工自陰曆五月初六日起加洋五分兩工會歸併問題亦得做手方面之諒解歸併牛莊路之工會内雙方同意宣告解决各做手定於今日一律上工該工會通告如下「全浙西式木器工人前次要求加薪今雙方通過各作主已當衆允洽凖每日每工加工資洋五分恐未週知爲此通告包工與點工一律照加陰曆五月初六日起加」 
[浚浦局美荷兩國之新顧問]  
　　浚浦總局近接駐滬美總領事克銀漢函稱浚浦顧問員大來（譯音）君現因有事辭去顧問之職茲奉駐京公使之命已任愛金生君承乏矣又聞荷蘭顧問亦由北京荷蘭公使委任史篤伯勤（譯音）充當浚浦顧問局員之職現愛史兩君不日可來滬任事云 
[章太炎講學展期續聞]  
　　江蘇省敎育會延請章太炎先生於每星期六下午四時起假職工敎育館講演國學一次假定十期告一結束自四月一日開講迄今已舉行七次本星期六適中華職業敎育社在職工敎育館開年會講學會不克同時舉行本報前經探得消息曾誌前報茲悉該會現已商得章氏同意延會一期於二十七日起繼續講演云 
[章太炎將卜居蘇州]  
　　國聞通信社云章太炎氏邇來厭棄政治專事研究學術近在本埠公開演講頗受學子歡迎此間演講完畢後尙須赴杭州敎育會演講之約章氏本寄寓滬上現因此間過於煩囂頗思去而之他聞現已托其及人在蘇州購置相當房屋以便專心典籍避免政治之牽累與煩悶云 
[各團體今日開會議]  
　　▲發驅徐文電後之行動 
　　國聞通信社云中華民國各團體會議自發表驅徐文電後對於會務積極進行茲聞該會連日接到各省區團體意見書多件昨由該會總務科發出通告定於今午一時在新會所内特開會議討論云 
[遷塚案昨仍未議]  
　　上海慈善團董事會議决將同仁輔元堂義塜地與中法學堂調換全部遷讓一事經地方商學各團體反對具呈省長公署請爲保留當奉省公署令飭上海縣公署轉飭慈善團董事會覆議該團已訂期兩次均因不足法定人數未能開議昨日下午二時又復開會原議各董多數未到仍不足法定人數未能開議故該會須再訂期邀議解决云 
　　又函云阻止還塜後援會因慈善團董事爲遷塜問題奉有省令召集復議業經二次召集均以不足法定人數未曾妥籌救濟方法昨（十九日）爲第三次召集該後援會乃派代表安建遠出席旁聽詎該董事會仍以不足法定人數不能會議當有某華工會代表劉山等質問董事會謂貴會是否蔑視省令故意缺席延宕抑或見有敝代表等到會不願公開當由凌董伯華等聲稱並非爲貴代表到會不願公開實因不足法定人數請原諒當由安建遠要求凌董對於本案設法保存以順衆情云 
 
 

Page 14

 
 
[張欣生毒父案之昨訊]  
　　張欣生毒斃伊父張駕雲一案自大理院判决張與朱健臣朱潮生均處死刑後朱潮生即具狀蘇高檢廳聲請非 
常上告已誌本報昨江蘇高等檢察廳已發出批示照錄如下朱潮生狀悉查非常上告專屬總檢察長職權母庸向本廳聲明此批 
　　又此案中之趙杏城近亦具狀蘇高檢廳請示應受徒刑開始執行日期昨亦批示如下趙杏城狀悉查核本案該民應受徒刑二年其執行開始日期自應以控訴審判决確定之日起算仰即知照此批 
[紅分會之電音]  
　　保定紅十字分會來電中國紅十字會總辦事處鈞鑒元電敬悉本分會第一救護隊業經前進獨流鎭該處無戰事二十三師王師長要求隨同前進第二隊於侵日至蘆台因灤州開平仍有戰事預備救護惟醫藥各費及住院傷兵飲食棺木用欵頗鉅請仍設法籌欵接濟爲禱保定分會 
　　開封紅十字分會來電（上略）此間兵災浩大本分會籌設臨時醫院已舉懷主敎履光爲總幹事長謝交涉使鈴川爲副長王伯方爲會計主任特聞開封分會叩巧 
[航業消息種種]  
　　日本糖及日本銅大宗進口 
　　最近二星期來由日本郵船公司之中日班各輪從東洋裝來之砂糖及糖精白糖等茲爲詳細調查共計有十餘批總數達四萬一千六百八十六包又有該公司輪從日本裝來之紫銅此兩週中亦有五萬九千零八十五錠另有經伏見加賀丸兩輪由美裝來之紫銅亦有六萬四千零七十四錠又美國小麥二萬一千九百八十五包 
　　昨東洋汽船會社之高麗丸赴美此間有華絲一百件運往美國 
　　日本國派往歐洲之國際勞働委員會會員塜木明籌·及陸軍省委員蜷川新·朝鮮總督府外交官岩井三郎·駐英大使館參事官長永井松三·偕同陸海步兵之軍官數名由法國馬賽搭乘該國郵船三島丸來滬聞在上海留游若干日卽須歸國云 
　　近日日本班郵船到滬該國之無職業日人到滬者甚衆大約每一船進口恒有三四十名至申又有東洋石工之來華者亦頗不少 
　　前昨兩日留東學生之回國者有陳大猷·馬甫·葉重義·吳廷桂·胡榮光·雷日丙·郭琦元·黄宏鑄·及日本大學校生陳文誥·孔惠卿·張德周·高商學生孫伯陶等到滬 
　　上海江海關聘定之日本稅務員相澤爲吉現來滬到關任事 
　　好時洋行現有新輪亞雷根號開自美國之波特蘭將於六月八日進口此輪抵滬後卽改派走爪哇班定六月十二日出口 
　　本埠博信日輪公司所開之青島班輪富士凡向以運貨爲主現自此次出口赴青島爲始輪中加闢客位開始兼營搭客航業矣 
　　日政府所派外務省理事官兼本埠副領事之林出賢次郎自經該國派爲考察吾國山東濟南及青島一帶狀况後現聞已循鐵道出發業經挈帶隨員赴魯濟膠州視察矣 
　　法郵船安瑞合里杜號由法開出後今日可從西貢開出船中載有四月二十一日之法國郵件將於二十九日六時至上海 
[更改童子軍願詞之反響]  
　　全國童子軍博會將童子軍願詞第一條更改爲敬上帝盡國民之責任與論非之蓋以其有傳佈基督敎之臭味當此非基督敎學生同盟呼聲正烈難保不影響於童子軍事業之前途上海縣童子軍會職員陳廷楨提出反響王英超俞元爵顧名世張英榖陸禮華等亦均以爲不然附議反對茲將致全國童子軍協會一書摘錄如下「報載貴會將童子軍願詞第一條改爲盡國民之責任與敬上帝盡國民之責任並存疊牀架屋其愚誠不可及矣夫中國童子軍固自成其爲中國的童子軍也而必欲取法英美以基督敎之信條强制於人雖曰二者任自採用試問貴會所抱一統之宗旨云何况乎中國人民信敎自由敎之複雜殆難列舉苟一一如基督敎加以敬上帝三字則佛敎可加以敬菩薩盡國民之責任矣際此非基督敎學生同盟澎湃崛起難保不爲童子軍前途之障礙用表鄙意敬祈鄭重討論」云云 
[盲童學校第五次游藝會紀]  
　　昨晚九時上海盲童學校在夏令配克大戲院開第五次游藝會中外士女往觀者如楊筱堂·陳震東君等共達千餘人「第一幕」（一）英文歌本校生（二）舞蹈本校生（三）唱歌美國學校學生（四）西樂約翰大學學生（五）誦讀華童公學馬君（六）音樂鈴本校生（七）音樂啞鈴本校初級生（八）幻術西人凱君休息「第二幕」（一）唱歌本校生（二）誦讀史夫人（三）舞劇中西女塾學生（四）唱歌美國學校學生（五）西樂約翰大學學生（六）獨唱易夫人（七）疊羅漢本校生（八）唱歌（再會）本校生所表演與歌唱均甚佳妙音樂鈴以學生分執不同音之鈴及二人吹笛一人弄絃甚爲新頴中西女塾學生之舞劇亦大佳至十二時乃散會 
[共和新路之投井命案]  
　　▲六枚銅元一條命 
　　泰縣老婦顔李氏年六十三歲住閘北共和新路西首瓦平房内陰曆四月初二因其二房東劉文燦即劉鐵三誣該嫗竊伊銅元六枚口角之下該嫗怨憤交加自將小刀戳傷頸項曾經四區派駐所長警將兩造拘案嗣由衆鄰居排解保釋前日上午該嫗次子顔永林拉車爲活長子永祥向在某木廠爲鋸匠得悉其母受寃·歸來向劉理論詎劉糾同一班江湖賣藝之張老和陸雨隆戴曹福等毆傷永祥内部甚重一息僅存永林亦受微傷該嫗見二子受創投井自盡由永林投報四區拘獲劉戴二人張陸已早遠颺昨飭二十七保十一圖地保陸阿保赴檢廳具報請驗矣 
[警廳會議速破盜案辦法]  
　　昨日星期五爲淞滬警察廳長召集各區署所隊巡官到廳會議之期午後兩時各該巡官齊集與議經徐廳長提議對於地方防護事宜將城區薛弄底及南市鹽碼頭泰興小錢莊兩處盜案提出籌畫上緊偵緝破案方法因前已由廳每起懸賞洋二百元迄今未見破出是以由廳每案再加賞洋三百元無論何處何人均能注意獲破遂諭令各該巡官等務宜振刷精神如能將兩案從速破出後本廳長除懸賞外當再破格提升以示鼓勵倘再玩忽不能依限速破者本廳長惟有將該管長官撤差不稍姑容各該巡官唯唯遵命末後又將地方佈置嚴防竊盜保衛治安要策討論一過議畢即行退出 
[電請財部飭閩關發還土布]  
　　寓滬興化駕記號商前將免稅之土布二千仝倩招商局廣濟輪船運往興化縣涵江地方豫大號爲涵江海關將貨扣留令補繳稅銀八百元當經滬上興安公所電致涵江海關聲明土布係屬奉准之免稅物品請求將土布發還旋奉該處海關稅司令該商繳呈上海海關之免稅單騐明核奪茲聞興安公所現已電呈北京財政部陳明事實請即電令福建省長財政廳曁涵江海關監督速將被扣之免稅土布發還該商具領以示體恤云云 
[華洋義賑會提議救人力車夫]  
　　星報云據今日下午華洋義賑會散賑處主任蘇德氏宣稱該會開會時有人提議募集七萬元以救濟上海人力車夫該會報告書中略謂吾人對於中國北部及中部之災荒供獻已多故今日提議救濟上海最苦之人力車夫吾人見年老車夫奔走終日難圖一飽景象已極可慘况復有數千失業車夫際此生計艱難之時更何以爲生故擬舉一委員會討論一種計劃使人力車夫經過若干年後得以自有其車或自車租中提出一宗儲欵俾年老車夫得在原籍購置田地以度餘生擬請本會撥出二萬元公共租界工部局籌二萬元法租界公董局籌一萬元各國人士募集二萬元即交委員會經理本會前次開會時曾通過設立導惟委員會從事防災工程先根據江蘇安徽北部各測　局之報告測定發水時不没之地及水線最高之處繼聘世界著名治河工師勘測淮河下游足資排洩之各水道常决定該河是否宜直接出海抑宜經由揚子江妥爲規劃在案今已蒙各縣測量局送交各種地圖測量報告等　擬請佛立門君前往測勘云 
[路局勒停鼎通轉運公司營業]  
　　滬寗路鼎通轉運公司前因貪運貨物致車輛出軌後又深夜私開車門搬運貨物路局正在澈究詎近又私收常州徐祥豐木行欵項發票上書運動費洋十元等語該行心不甘服上禀車務處略謂鐵路爲營業性質照章收費諒無收運動費之事請向該公司澈究云云故該路車務處昨日發出通告致各車站謂鼎通轉運公司於今日（二十日）起本路暫停其營業並知照客商勿受其愚云云 
[各處繭汛彙聞]  
　　滬上絲廠昨接派往溧陽之莊友通信謂現已調查得近處春繭皆已上山定二十五日開秤議價以六十元爲定凖貨身優劣酌量進退云 
　　又據無錫快函云本届蠶訊尙稱平穩葉價前朝最賤售過每擔五六角現届上山葉價又回高每擔一元二三角茲經公所察酌情形必須月底月初方能開秤收買云 
　　常州蠶汛謂本年可稱大熟他處桑葉皆賤惟常州漲至三元九角西鄕各處稍有數地不佳者開秤亦須月底也 
[昨日之金融市况]  
　　昨日現幣市價上下午皆爲七錢二分六釐三七五較前日大六毫二忽半現洋由杭州南京兩廠運到十餘萬元收繭用途裝去無錫四十萬元溧陽二十萬元湖州十萬元嘉興十萬元今明尙有出發者 
　　銀拆上午三錢二分下午收盤三錢一分比前日小去六分滙豐收欵三十萬兩花旗麥加利道勝等亦三四十萬兩 
　　廣帮售與某銀行美金洋數千鎊價六零二五 
[昨日之國内滙兌市]  
　　昨（十九日）京津來電市價繼續疲落銀匯各跌一兩洋匯均縮半元北京公砝每千兩合申元一千零四十九兩銀元每千元合申洋一千零零六元天津行化每千兩合申元一千零五十七兩銀元每千元合申洋一千零零五元漢口洋例低五錢每千兩合申元一千零二十六兩銀元跌一元半與申洋相同沙市九九銀每千兩合申元一千零七十兩宜昌宜平跌五錢每千兩合申元一千零二十八兩銀元每千元合申洋一千零十四元九江南昌銀元跌一元每千元合申洋一千零零四元蕪湖銀元跌一元每千元合申洋一千零零三元安慶銀元跌半元每千元合申洋一千零零四元常州無錫南京蘇州揚州鎭江等銀元每千元合申洋一千零零一元半較前日市價均縮半元徐州銀元低一元每千元合申洋一千零零四元清江海門並無更動每千元合申洋一千零零四元宜興常熟南通等銀元每千元合申洋一千零零二元杭州銀元跌半元每千元合申洋一千零零二元半寗波湖州紹興餘姚等銀元每千元合申洋一千零零三元蘭谿銀元每千元合申洋一千零零四元半福州厦門銀元每千元合申洋一千零十元重慶九七平銀漲五錢每千兩合申元九百八十兩成都九七平銀每千兩合申元一千零零二兩五錢萬縣九七平銀每千兩合申元九百九十五兩銀元及重慶成都銀元均與申洋相同 
[昨日之外幣市况]  
　　昨（十九日）外幣市况略形起色並不若昨日之岑寂是以錢業做開各票大半稍趨漲高計英金票漲五分買價爲七元七角荷蘭票高一分買價爲六角二分法郎高一分買價一角六分坡元漲二分買價爲八角六分老頭票遞加一分買八角馬克買七釐港票買九角九分五慮布千元新票買四兩二百五十元票買一兩一錢五百元票買十四兩五元至二十五元票買九兩五錢價格均與前日相同云 
[友華銀行滙市報告]  
　　昨日友華銀行滙市報告云十八日倫敦大條銀價近遠期各長半便士紐約銀價升至七角三分六二五倫敦紐約滙價未動今日此間各國滙價俱照昨日未動通日市况漲落不定某時中英鎊成交價五月份交貨長至三先令八便士半六七月份交貨三先令八便士三七五美金成交價五月份交貨長至八十二元五角六七月份交貨八十二元三角七分半傍晚投機者多購進滙率驟平至收盤時英鎊售開價五月份交貨已不能長過三先令八便士六七月份交貨三先令七便士八七五美金售開價五月份交貨最長八十一元七角五分六七月份交貨八十一元五角收盤市况頗平昨日中國各銀行在倫敦購進大宗現銀倫敦收盤時市况見硬紐約市况亦硬 
[美松之最近市况]  
　　花旗洋松木前次歐戰和平時代最高滬地每千尺售至八十餘面後常至六十七八兩因是之故營造房屋木料之貴每幢市房達一千兩有奇目下舶運水脚等已切實減跌所以此項洋松亦成本較廉每千尺僅售元六十兩矣前日花旗公司輪船裝到洋松一百餘萬尺聞係泰興等三家所定之貨現正卸存洋棧云 
[日本木料源源進口]  
　　近來據板木行消息本埠日本木料進口甚多據聞上月份中進口各項松木杉木等約五十萬尺至本月份則尙無進口云 
[祁門新紅茶之開盤價]  
　　祁門紅茶現屆出新首批已於前日運到一千五百件已誌昨報昨日經恆記乾記洪源永公福隆等四茶棧售與錦隆協和同孚天裕杜德等各洋行各種牌子六百四十一件其中以協和所買貢芽祁紅八十五件爲最高價七十六兩其餘各貨自七十兩以下至六十兩不等據茶業中謂頭盤開價尙稱不惡本年收成雖不甚豐而貨身甚佳惟惜成本過重云 
[鄂省新紅茶到滬]  
　　漢口毛茶黄州新紅茶昨日由招商局之江華輪船第一批運裝來申爲數計二百餘件各茶行貨到後卽扦樣看貨據貨客云本年收成雖減色而貨身則比往年爲佳是以囑茶行以山價甚大切弗輕開天津烟台兩帮客人看樣定今日成交開盤云 
[絲市週報]  
　　生絲市面自本月以來因里昂華絲市况活動故本埠市面異常活潑海外來電訂貨極爲踴旺一星期中廠絲購去共計約四千餘包價格自一千一百兩至一千一百八十兩聞本週中辦去之貨均於六七日裝運出洋新絲大約六月份可望上市故洋商抛進者大都以七月份居多至於今年新繭情形甚有豐美之勢故繭價可望低落復搖絲因繭價看低價跌五十兩目前本埠市面之趨勢大都以新繭消息如何爲轉移絲市如何頗難推測大皆須視世界繭收如何而定又查近來辦貨洋商中除里昂之外美國亦有一千包辦去其價格較之法商爲高現貨需要甚旺惟陳絲存貨實已告罄白絲約六月可上市黄絲須待七月最近市價干經九百六十兩身骨較次者八百五十兩至九百兩而美商出價能高至一千零四十兩八繭灰經價七百四十兩目前此項貨存積殊薄價格稍疲日本方面據電訊所傳近來絲市頗屬呆頓近兩星期來橫檳絲商始有大批購辦於是有貨及稍得走動目下佔計尙有三萬三千九百箱云 
[石子船被盜獲盜]  
　　寗波百官船戶朱愛寳此次裝載石子由甬來滬交卸停泊北市禮查碼頭前晚九時光景怱有匪徒八人駕一小舟駛到朱船一擁而上各持兇刀嚇禁聲張當被該匪等刦去大洋四元銅元數十枚單夾布衫褲數件又白米五斗然後過舟登岸奔逃朱愛寳心不甘服尾隨在後迨上碼頭大聲喊救由捕帮同追獲顧根寳夏阿友石阿狗等三名奪回原贓白米五斗餘匪乘間逸去並由行人施永福鄰船戶陳生根等願作見證由捕押送捕房轉送水巡捕房收押昨午後奉梅捕頭略詰之下立命備文將顧夏石三犯連贓函送地檢廳究辦朱愛與證人等命自行投廳候質旋奉檢察官預審一過判顧根寳石阿狗夏阿友等分别收押候示證人施永福等斥退起案白米五斗交失主朱愛寳先行具領聽候緝拿逸盜再追餘贓 
[俄國演劇團演舞消息]  
　　俄國演劇團定五月二十一晚爲俄災演舞已數誌前報茲悉俄災賑濟會已將入座券分請各男女學校代銷購者極爲踴躍並聞院内包廂二十二座已由總商會會長聶雲臺君預定四座上海銀行定一座 'ＺＷilliam君定一座莊得之君定一座云 
[南洋中學運動會紀]  
　　昨日本埠南洋中學開春季運動大會是日天氣清朗惠風和暢來賓及校友約數百人上午九時開會由敎員葉上之爲總司令于基泰任連任孫劬勤爲評議員陳仲誼爲計時員其中節目有一英里賽跑及八百八十碼賽跑等十餘種其外又有精武體育會之拳術勇敢非常令人驚駭末由許蘇民先生給奬直至傍晚六時許散會又聞各級總結分數最多者爲三年級得五十六分優勝旗遂爲該級所得云 
[研究新學制學程委員會開會]  
　　昨日下午四時上海縣勸學所開研究新學制學程委員會到會者四十三人公推葉袖東主席議决案件如左一件議先定各科時間分配表議决推定三位先生酌定後送各委員研究如有意見通函報告當即推定王砥平朱壽人陳味腴三先生蔭任一星期交出印發有意見者亦請收到印刷品後在一星期内報告一件議分科研究學程辦法議决自六月十二日起實行分科開會研究學程第一星期陶冾科研究科第二星期藝術科體育科第三星期國文科算術科英語科各科推定分科委員長一人陶冶科潘贊麟研究科王曉先藝術科張雨村體育科馬可亭國文科丁守吾算術科朱有章英語科嚴重光議至六時始行散會 
　　尙有本埠新聞等轉入後頁 
雜評二 
[輕質銅圓如何處罫之研侒（旡用）]  
　　今之滬上輕質銅圓如瘈狗如烈疫設不速予救濟全市當起不安之感聞各團體固已紛紛討論矣結果若何不可得知就記者觀察殆有左之三說 
　　（甲）拒用說爲是說者曰輕質銅圓質地過輕與其折價而行用滋生種種糾紛孰若斬斷葛藤槪拒弗用雖現存銅圓者略感痛苦然一勞永逸庶免養癰而貽患焉 
　　（乙）折價說爲是說者曰輕質銅圓流布市面一朝拒用勢必挑剔挑剔不但煩瑣抑且滋生紛爭曾不如比例折算視拒用爲較公允 
　　（丙）禁止進口說爲是說者曰銅圓之患不在現在而在將來爲儘現有者流通市面或不致復有何等變化防止再來是爲第一要義與其枝枝節節以拒用折價不若禁止進口之可關門落閂也 
　　右舉三說俱持之有故言之成理如欲謂何種絕對利便而毫無窒礙固非易易然此三者苟能切實施行其一庶於銅幣前途補救不少各團體旣洞見輕質銅圓之弊而起爲討論矣事須澈底有志竟成努力奮進可也 
 
 

Page 15

 
 
本埠新聞二 
[青年會交際科之實業娛樂觀]  
　　青年會交際科爲提倡實業起見每周陪同會員參觀工廠以增知識今日下午二時參觀勝記香皂廠凡欲偕往者務速向事務所報告先時齊集以便出發晚六時半爲該會叙鑿會輪値解放隊主席會員一體歡迎餐畢赴同樂會觀劇不取分文晚八時舉行同樂大會選演著名影戲家聶克温脫最新電影五大本層層曲折步步入勝誠爲影戲界之魁首外加滑稽片三本以助餘興預料届時觀者必衆凡欲先覩爲快者盍速購劵每紙四角會員减半云 
[朱成章在曁南商科講上海之銀行業]  
　　昨日（十九號）下午四時曁南學校商科請上海商業銀行副行長朱成章到校演講由主席高踐四介紹朱君首述上海金融業之歷史繼述上海各銀行之分類及華商銀行經營之事業與工商業發達之關係最後述銀行之組織幷由學生自由發問隨問隨答演講約一時有半所講皆極有興味後由學生起立答謝即宣告散會 
[守望團委員會開會紀]  
　　昨日（十九）午後四時南市守望團委員會在上海市經董辦事處開第五次委員會各委員之到會者爲姚子讓毛子堅穆抒齋賈叔香凌伯華曹幹臣姚慕蓮賈季英沈信卿等公推姚子讓主席賈叔香報告籌備處已收到入團志願書一百零六紙（本日止）公决五月二十三日午後四時開第六次委員會公推正副團長公决函請原發志願書人分往各舖戶收取至五時三十分散會 
[上寳三釐營造附捐之劃分法]  
　　去年滬北工巡捐局准地方士紳之請求特於營造費内附收三釐義務敎育經費業已徴收在案惟閘北一市原由上寳兩縣之地合幷而成該項學欵究應如何分配方爲妥治現由閘北江灣彭浦聯合學區委員會函商工巡捐局於執照内註明上寳字樣以便分畫並經該會錢委員長允利與許局長商定辦法按期具領許局長人俊贊助義務敎育之熱忱於此可見茲錄閘北工巡捐局致聯合學區委員會原函如下逕啓者查營造照費内附徴三釐敎育費一事昨經函復查照在案此項帶徴經費係於上年九月起徴彼時本未議及區域問題事後無從分劃現與錢顧問商榷截至本年六月份止將徴收之欵上寳兩界各半分配自七月份起准照來函辦法於所發執照内註明縣界畫分領用其領欵手續擬半年一領於每年七月份一月份由貴會出具收條備文請領可也相應函達請煩查照辦理是荷云云 
[太昇公司新發明化學染髮]  
　　髮網一項爲歐美各國婦女裝飾必需之品其染髮向由外洋運華現該公司因挽回利權起見悉心研究化學染法所出之貨色艶髮軟駕超舶來品之上現已推銷各埠並聞該公司特設發行所在英租界五馬路長耕里六百八十三號將來營業發達定操左劵也 
[閘北三段救火會之試演新車]  
　　閘北三段救火會去年曾向英國倫敦列倫廠購定抽水邦浦車一具曁各種救火器具等共需價銀一萬五千餘兩茲聞該車已於本月十五日到滬昨在麥根路試車其高量有十四丈每分鐘可出水六百加倫如灌澆華式房屋可分八根水云 
[閘北救火會祖餞配脫氏回國]  
　　昨日（十九號）午刻閘北救火聯合會因公共租界救火隊主任配脫氏不日回國餞於西藏路一品香大廳致者公共租界領袖配脫法界領袖席立司南市領袖毛子堅陸錦麟等紳界如王一亭等警界如劉春圃政界如姚石蓀許劍青馮政軒等均在座首由主席徐乾麟報告祖餞並歷來親善經過情形配脫君答詞並述救火歷史均經謝福生君次第繙繹賓主盡歡讌罷攝影已鐘鳴三下矣 
[河南副劵開奬紀]  
　　昨日爲第二十九次河南救濟有奬副劵開奬之期在新北門外民國路該總局内舉行茲將開出之五大奬號碼及經銷各票號照錄如下頭奬三萬零四百九十八號漢口振華公司二奬二萬一千六百三十四號京津鑫記三奬一萬一千五百八十二號本埠漢口振華公司四奬一千七百八十四號漢口義大利又四奬一萬八千三百三十五號本埠財運來五奬二萬八千六百二十五號本埠飛來福又五奬三萬九千五百二十九號京津鑫記又五奬三萬九千六百四十一號本埠廣滙源 
[席氏爭産案之堂諭]  
　　席氏爭産案自席立功病故後又因遺囑代管問題涉訟本月十六日經公共公廨傳訊判候會商堂諭改期宣布已誌本報茲悉此案堂諭業已宣布照錄如下本案已故席立功之遺囑執行人狄義思嚴雲逵龍子漁狀請將遺囑立案嗣據席德輝等四人到堂聲請以胞兄遺産内尙有故父席正甫名下應予公分之遺産未曾提出分配請將席立功遺産派公廨理賬員薛邁羅爲臨時清理員並反對葡萄牙國人狄義思共同執行遺囑等情訊據席德輝供稱胞兄立遺囑時己等並未在場迨其死後始得通知故父遺産均係長兄收管迄未遵照故父遺囑分配等語本公堂綜核各情席德輝等所請提出席正甫名下應予公分之遺産自屬正當着將席立功各部遺産爲假扣押之處分諭令本廨理賬員薛邁羅暫行執管照席德輝等請求狀内第二欵辦理迅將該公産清算提出報告本公堂核准照席正甫遺囑秉公分配該理賬員精算公産時倘有困難問題　生得隨時聲請本公堂核奪狄義思等之請求旣據其代表律師丁榕聲稱葡萄牙人狄義思自願到廨具結凡關於本遺囑範團内之事項甘受本公堂依法辦理查該遺囑係屬英文應着照譯華文二份以華文爲準准予先行蓋印立案交其家屬執管其遺産俟公産提出後給諭發交狄義恩嚴雲逵龔子漁三人查照秉公執行判中華民國十一年五月十七日 
[三合公司控吳懋仁等案撤消]  
　　三合公司控泗涇商董吳懋仁等藐視公堂等情昨經公共公堂審訊原告律師梅華銓上堂要求吳等交出債務人汪某顧某被告律師海司克逐條辯駁謂欵已還清有收據爲證吳等係當時調停人不能爲被告云云經會審官當庭宣告吳等不能作爲被告遂令陳述案情後即判將案撤銷 
[房客控告逼遷之訊判]  
　　劉炳松昨投法公堂控稱商人前向陸五大租得房屋一間開設成衣舖每月租洋十二元半按月付清向不拖欠迄已五年詎陸現受他人挖費逼令商人遷移故此來案具控請求訊斷詰之陸供實因民人自己居住是以退租不敢受人挖費求察中西讞員判原告交案之租洋交被告領去俟原告尋着房屋後再行搬遷如果被告受人挖費轉租他人者准由原告來案起訴 
　　周毛生前延律師代表投法公堂控房東盛茂榮無故逼遷請求訊斷被告亦延律師代辯一切判聽候下堂諭飭遵在案昨經中西讞員商明堂諭判曰此案經本廨訊明着周毛生限八天内付清欠租覓屋遷移 
[房客不遵堂諭交保限理]  
　　新瑞和洋行前延律師投法公堂控蘇寅生佔屋不遷等情判着蘇遷讓外再交還原告租洋及損失共四百十二元零限交在案昨又傳訊原告律師稱被告迄未遵照堂諭履行應請堂上嚴追詰之蘇供商人實情一時無力措繳請求寛限措還中西官判着蘇交保限理 
[汽車傷人兩則]  
　　▲姚根保業已斃命 
　　昨日下午一時半有五千零七十六號汽車駛經塘山路鄧脫路口適有十六歲男子姚根保乘坐脚踏車在路馳行被汽車撞倒將兩足碾爲四段一時血流如注不省人事由提籃橋捕房九百四十五號華捕到來押令汽車載送受傷人往同仁醫院及抵院旋即身死由捕將汽車夫帶入捕房請究捕頭諭將屍身車送騐屍所候今日禀請公堂相騐又有三千三百四十號汽車於昨晚六時許駛過新閘路卡德路口撞傷江北人王之靜知覺頓失當經新閘捕房五百二十九號華捕到來押令汽車載送王之靜投仁濟醫院醫治一面帶汽車夫入捕房稟候捕頭發落 
[哥哥賣妺妺之異聞]  
　　一齣賣絨花 
　　南市煤屑路地方有施泉生者前曾憑媒將胞妺今年十八歲名齊珍許與張家浜劃德才爲室擇吉舊曆四月二十一日完姻不料齊珍得悉之下乃於二十夜逃逸無踪次日吉期已屆劉德才備齊彩輿執事迎親無着即與施泉生大起交涉一再偵查始悉伊妺實遭住在陸家浜西弄婦人張陳氏與其同居木匠吳阿洪有串誘藏匿嫌疑前日下午將該氏與吳一併扭控上海地檢廳經檢察官訊供之下判張陳氏吳阿洪分别收押候查提施齊珍來案再核昨日下午施齊珍自行投廳具詞稟稱胞兄泉生素無營業此次聽人唆使將小女子價賣與劉德才聞得言明身價洋三百六十元劉行將小女子轉運他埠販賣心實不願先期躱避今聞涉訟爲此來案聲明奉諭着留候訊明發落 
[郭王氏扭控兩拐犯]  
　　▲四十六元賣人妻 
　　嘉定婦人郭王氏前日扭住居長安路之成衣匠浦東人張竹卿至四區二分所控稱前年七月間由寳山人沈培山以代薦帮傭爲由串同張竹卿將婦人價賣與陳阿毛爲妻得洋四十六元被張沈二人分用今於途中遇見請爲究追等情經倪署員補提陳沈到案質訊一過轉解司法科核辦 
[張桂甫大發神經病]  
　　甬人張桂甫昨在乍浦路橋大發神經病胡鬧不休當經一百七十五號三道頭華捕查見將張帶入捕房捕頭諭飭送棲流所瘋人院治病 
[高玉山命案内之兩沈一郭]  
　　前經公共租界麥警務長下令通緝與高玉山在西蘇州路被人用刀戳斃一案有關之江北人沈大昌子（即大黑炭）沈小三子（即小黑炭）郭大賽子三名已經戈登路捕房華探薛正昌西探亨利於前日緝獲昨晨解送公共公廨請究由李襄讞會同英包副領事畧訊一過判押候下禮拜二再訊 
[迭犯刦案之十四人]  
　　王阿二丁阿三王阿福張阿二陳阿三毛阿甫倪阿福毛川郎張子卿朱新發陳小其陳長順楊淮成朱林氏等均迭犯刧案被捕解由公共公廨訊究巳誌前報昨晨張襄讞會同英米副領事提審據承辦此案之滙司捕房中西探目稟稱調查各被告所犯之案已有三十七起如山西路九號門牌婦人盛金氏家去年二月十七號被盜刦去財物及黄品山甘茂林吳兆華成滋生陳淡成張沈氏周曹氏等因行路被刦財物均係各被告所爲惟偵查手續未竣請再延期開審中西官得稟判各被告分别還押特别訂期研訊 
[徐志仁私賣烟膏罰百元]  
　　法捕房探目沈德福唐雲卿偵悉東自來火行街六十二號門牌徐志仁家邇因私煮烟膏秘密售賫有違禁令爰於前晚稟明西探同至該處抄出烟膏等物帶入捕房昨日傳至法公堂請究先由捕頭上堂稟明前情請之徐供認私賣洋烟中西官判徐罰洋一百元充公烟膏没收 
[天津路之烟案]  
　　無錫人孫阿四在天津路三百四十八號屋内私售燈吃洋烟經該管補房鄧副捕頭查悉往將孫及烟民汪福生李成林孫炳成朱馮氏陳愛珍等十七名一併拘獲連同烟具昨解公共公堂經中西官訊得違禁屬實判孫罰洋五十元餘人各罰洋五元充公烟具銷燬 
[貴州路之賭窟]  
　　老閘捕房捕頭開立根查悉貴州路九十五號屋内近有王阿福夥同婦人陳顧氏組一極大賭窟日夜聚集賭徒搖攤輸贏頗鉅前日率同西探目依克密往至則見各賭徒正在酣賭當塲拿獲王甫泉湯榮卿徐志清王文卿孫長福等三十一名抄出賭　連同開賭之男婦兩名一併拘押昨解公共公廨經中西官逐一質訊之下判王阿福與氏各罰洋一百元其餘三十一人各罰洋五元充公示儆賭具銷燬 
[兩婦製造行使僞幣各押一年]  
　　法捕房探目任水揚包探任坤揚蔡連根李寳泉等於前晚巡緝至法新租界白爾路地方查見婦人顧王氏手持鉛質四開向老合成張永利乾坤泰三烟紙店内混用當即上前盤問言語支吾即在身畔抄出鉛角甚多帶入捕房詰據該氏供係在五福里陳王氏處買來等語當由該探等復至該處抄出僞四開及大洋數百枚並製造之粉模乾電石膏粉等物甚夥帶入捕房昨解法公堂請究先由三原告投訴混由情形詰之顧王氏供詞與捕房相同陳王氏供此項僞洋實係婦人姘夫陳三弟所製陳現逃何處不得而知並非婦人製造中西讞員判着兩被告各押女所一年以儆抄案之僞洋器具一併銷毁 
[質當僞銀鐲敗露]  
　　閘北共和路源通押店前日有張福生手持僞銀鐲四付求質當被押店夥王永祥察破鳴警將張拘獲連贓解由四區警署昨送地檢廳奉訊判押僞銀鐲四付存案候毁 
[鷄鴨行違章之科罰]  
　　滬南工巡捐局查得所轄境内之鷄鴨行每將空雞籠堆積街旁不特有碍路政且於夏令衛生有關當即函致第一區警署及一分駐所請爲注意嚴查禁止堆積昨日一區總署韓巡長查見大東門外如意待新源順鷄鴨店有違定章諭令移進乃由店夥邢彩章出爲挺撞不服指揮當將該夥連同鷄鴨籠子一併帶署問明違章　實王署長飭罰洋兩元充公諭令以後再有違抗定予重罰 
[客棧違章罰百元]  
　　愛多亞路大吉安客棧係張寳卿所開近日裝修房屋未向工部局請給修理執照違背定章而張並在棧内帮同戴方頭等開設賭場抽頭漁利以上兩事均爲捕房查悉因稟由公共公廨出單昨晨將張寳卿傳案經中西官訊實科以罰金一百元充公 
[抱小孩須加注意]  
　　▲匪剪小銀飾當場捉住 
　　凝河路也是園後面婦人陳童氏昨午手抱親戚家幼孩在附近游玩忽有匪徒二名潛在背後用刀剪取該孩手上金飾玩物兩件當爲該氏覺察當將該匪周小五子拘獲指交巡警押解二區二分所立送地檢廳訊辦該氏着自赴該廳候質 
[電車上被竊金表者注意]  
　　常州人王福寳前日在北浙江路某號電車内摸得乘客之金表一只躍下失主則未覺察而被包探劉永茂查見將人贓拘入捕房昨晨解經公廨中西官質訊之下判王押七天示儆贓存捕房候認 
[兩船戶犯竊嫌疑]  
　　閘北水巡隊前日據曹家渡聖約翰大學校報稱該校屢次失竊十六夜有船戶高甫林施阿根泊船該處希圖行竊等情經戴巡官派警將高施二人拘解司法科昨奉段科員判各押十天 
[公廨車務公堂訊案紀]  
　　本星期四午後公共公廨車務公堂開庭由陸襄讞會同英米副領事訊理車輛違章案十八起併紀如次（一）包金生開駛汽車將俞根琴之足骨撞傷而猶不將汽車停止判罰洋五十元再賠償俞醫費五十元（二）孟阿囝（三）王阿大均因開駛汽車不愼判各罰洋二十五元（四）杜阿新開車不聽巡捕指揮判罰洋十六元（五）徐金根（六）王阿莊（七）郭金城（八）朱阿福（九）俞阿三或開車無執照或無燈火或不聽巡捕指揮判各罰洋十元（十）葉妙生（十一）武林（十二）張玉明（十三）李伯成均因違背開車章程判各罰洋五元（十四）韓阿四將汽車久停路上判候下禮拜四再訊此外四起均因訊無充分違章證據一併註銷毁 
 
 

Page 16

 
 
[公共公廨訊案彙錄]  
　　昨晨公共公廨民四庭由陸襄讞會同美丁副領事訊理（一）裕黔公司訴旗昌源號託購機器貨到不出請追損失及們金案被告以原告所辦機器與合同所載不符故不出貨付欵結果原告敗訴將定銀一千兩發還被告並繳堂費（二）益隆西號訴黄介甫等不理糧食價洋案被告延許理律師提出請求結果被告聲請開釋候傳到合記米行主人再核（三）宋子文訴吳傎之欠欵案結果改期七天再訊 
　　又午後民四庭由俞襄讞會同美領訊理（一）無錫人梁鳳山訴棉業銀行支票糾葛案此案係由梁鳳山被山東銀行訴不理押欵一案發生當梁爲被告時自稱已入西班牙國籍初則抗傳不到後知難朦混遵傳到案而該案已缺席判决故梁因無保在押至其訴棉業一案據梁供現已取消投入外籍願受公堂管轄去年六月間將繭子押與山東銀行及至到期由棉業銀行夥俞梅芳介紹將繭子轉向棉業抵押銀一萬九千兩除劃還山東銀行一萬七千兩外餘二千兩由棉業銀行給我支票存簿一本俾陸續支銀豈知棉業銀行竟不照付等語結果改期續訊（二）陶蘭生訴陶寳寳盜賣地皮案結果改期十四天兩造再去和解（三）陸幼珊訴胡梁生私取綢貨及用空賬洋案結果改期再訊（四）張渭生訴周雲冲掯不放贖地皮案結果改期續訊民二庭由張襄讞會同俄員儀君訊理俄僑訟案兩宗均未判决延期續訊 
[誌謝]  
　　今晚七時半益德會弎弌隊在三馬路雲南路轉角慕爾堂舉行徴求第二次報告成績同樂會昨承惠贈入塲券四紙誌此謝謝 
中華職業敎育社通訊 
　　住址上海西門外方斜路三四八號 
[本社年會之第一日]  
　　上午舉行農業敎育研究會九時開會到會者約二十餘人本社王任黄任之江蘇省昆蟲局局長美人吳偉士博士金陵大學農科主任美人白凱君美國農學家裴伊理君山東農業專門學校校長郭次璋君曁本省第一農校第二農校校長東南大學農科敎授過探先諸君均出席由本會主任鄒秉文君主席先謂吳偉士博士演講對於中國農業敎育之意見略謂中國農業敎育應分兩途進行（一）造成專門人才（二）改良農民其實農校敎授不可僅以敎室敎授爲盡其能事應以指導農民推廣辦法爲應盡之天職有兩種主張（一）農民不必先識字即不識字亦可施以農業敎育（二）農校應自籌經費不可受牽制云云鄒君言中國施行農業敎育不必使非農者爲農因現在農民已占百分之八十五故一方宜謀農業敎育之普及一方養成專門人才研究改良方法但求進步與生利不急急於識字又言白德斐博士前由英美敎育參觀團派來調查吾國農業敎育敎育部曾托編計畫書已由部印行今日請過探先碩士報告書中要旨略謂白氏計畫書　分三部分（甲）農業狀况中國有數千年文化且爲永久獨立國農民之力爲多（乙）實施農業敎育之方法（一）爲預備（二）爲實施（丙）敎育方法謂中國敎育機關研究機關宜分功研究庶可得美滿之結果繼郭次璋君起言農業敎育不進步在學制不良尤在行政腐敗今日行政者自身不明農業且不熱心措施往往不得其宜對於學校經費積欠至數月一委校長即爲了事對於内部辦事蓋不過問實由人才太少之故宜多設農科大學養成專門人才主席續言以公欵辦農業敎育是最公道吾國租稅都由農負擔以農民之所出還之於農民豈非最公平之事即海關出口農産品占百分之八十故以關稅補助農業敎育亦最公允爲今計宜組織全國農業討論會代表全國爲正當要求並研究精當方法王企華君言農業敎育不能限定高等中等初等之階級宜體察社會情况養成人才負指導宣傳之責試騐塲應與學校合併辦理計畫全國農業敎育宜有强有力之機目下可以中華農學會中華職業敎育社爲基礎組代表全國之機關袁俶畬君言吳博士主張以農民可以不識字而不可不施以農業敎育此說極爲佩服丹麥有農事模範講習所辦法甚佳中國可以仿辦何尙平君言用科學方法從事農蠶事業當漸漸進行不患無效唐荃生君言講習所甚爲緊要宜計畫實行今日宜先組織全國農業討論會章伯寅君言崇明外沙有一鄕校敎師令學生在家養羊養雞種麥種豆隨時指導即以其生産充學費至組織强有力之團體可以實業團體資本團體研研團體爲基礎黄任之君言諸君所言必綜合以成計畫下午請諸公出席職校聯合會鄙意除大學外各省應自己經營可定一規例各省若能出欵若干中央即補助若干如此隱寓策勵之意七月上旬可在濟南開全國農業討論會次推定郭次璋過探先鄒秉文黄任之袁俶畬王企華何尙平七君爲委員研究農業敎育計畫大綱並由中華職業敎育社中華敎育改進社中華農學會三團體發起組織全國農業討論會推定鄒秉文郭次璋王企華唐荃生陶知行五君爲籌備委員向各方接洽於七月中在濟南開會繼又請斐依理白凱二君相繼演講二君對於中國農業致力不淺所講尤親切有味大致主張以新知識新方法灌愉農民且各處學校宜多授與鄕村適用之敎材云云次浙江農校吳榮堂君發表意見主張中等農校前二年習普通科後二年習普通農業學科以後研究專門如茶如棉各擇其一茶之出口稅旣免收希望仍　若干以充農業敎育討論至此時已下午一時乃由主席宣告閉會一切大綱當晚再開委員會詳細討論 
　　下午三時開職業學校聯合會年會各校代表到者二十八人其中有兩人特從北京濟南遠道而至並有四川敎育參觀團十餘人列席旁聽由値年主席中華職業學校主任顧蔭亭君致開會辭歡迎各校代表聯袂偕臨俾得有交換意見切磋研究之機會次由本社主任黄君任之報告舉辦第一屆職業學校出品展覽會經過情形略謂此次開會自二月一日至七日共七天加入學校都五十所出品有三千零三十九件請郭秉文阮介蕃二君主持審查事務詳細情形已見本社敎育與職業雜志第三十四期專號繼即討論舉辦第二屆職業學校出品展覽會進行方法仍由黄君說明照上年議决辦法分全國爲東南西北四大部分年分部舉行今東部已舉行來年應開在何處本思草擬意見請公同討論但際此時局覺南北西三部均不甚妥當無從著筆僉以未來之時局目前果無從預斷但本會旣議决在先自應照常籌備經議决調查各地職業學校現以北方數省爲多第二届展覽金可即就北部舉行其地點暫從緩定先推請郭次璋章伯寅李許頻均鄒秉文趙師復劉樹梅包明叔袁俶畬顧蔭亭九君爲籌備員討論進行此外北部應與接洽人士由委員會隨時推請加入嗣請第一届籌備主任章君伯寅報告赴各地調查職業學校勸導檢送出品情形報告畢討論提議事件（一）本社提議請求籌定專欵提倡補助全國職業敎育要求仍由主任黄君說明請同志一致請願於當局並會同國内有力各公團朝野名流以及輿論機關極力鼓吹主席報告六合私立平民乙種商業學校亦有提議將各國退還庾子賠欵及增加關稅兩項酌提若干以充全國職業學校基金一案可合併討論一致贊成以本日上午農業敎育研究會開會同有此種意見定即晚推員細商當公請劉樹梅趙師復錢劍石劉鐵卿夏振黄楊玉書顧蔭亭七君加入共同討論到本年七月中華敎育改進社在濟南開會時再開本會臨時會會同該會籌畫全國敎育經費委員會磋商進行辦法（二）中華職業學校提議各種職業學校所設各科應依其程度之高下修業年限之長短定各學年之敎程及實習之程序俾學者易於遵循案與如臯乙種工業學校提議劃定科目案合併討論趙君師復報告江蘇新學制學程研究會正在討論職業敎育部分學程曾開過會議提出意見徴求各校答案僉謂此案非短時間所能解决該會旣有此舉本會可通告各職業學校加入該部分委員會共同研究（三）吳縣乙種商業學校提議每年暑假期内組織職業敎育講演會案由該校代表俞人鳳君說明提案主張後黄君任之言本社會商請東南大學於星期學校添設職業敎育科經該校允爲酌辦王君企華言本社本有講演一部分事務此事即可請本社酌量辦理經一致可决議至此已届六時主席宣布本日開會時間已多餘案不及討論可並交本社研究乃照章改推下年度値年主席錢劍石君提議請江蘇省立第一商業學校擔任一致通過遂宣告散會 
　　七時半起試演電影有開士東滑稽片及捕蠅捕蚊等通俗衛生片云 
　　本日爲本社第五届年會開會期上午招侍參觀中華職業學校（在小西門外新馬路南）自十時起至下午一時止二時起開會除報告討論外請駐英全權公使顧維鈞博士國立同濟醫工專門學校校長阮尙介君演說原定請美國哥倫比亞大學師範院敎授金漱與鮑爾台斯東二女士演講考察中國家事敎育之所得一節以二女士已因要事入京故已取消即晚七時假座西藏路寗波同鄕會聚餐（每位餐費一元加入者請先報告繳費換取入座劵）並歡宴各地職業學校代表餐畢由南洋公學音樂會奏演西樂尙祈各界同志惠臨賜敎無任歡迎 
來件 
[中國衛生會宣言書]  
　　前途遠大希望無窮之青年因不衛生而夭折者歲以數百萬計國家干城閭閻保障之壯丁因不衛生而夭折者歳又以數百萬計青年學子少壯男丁皆國家之元氣竟使百無一成不幸中道而短命則國家亦焉得而不貧且弱乎 
　　少壯之人旣死則親失養妻失依兒女失敎遂使一家數口永墮於離析愁苦之境若此者嗷嗷終日自謀生活之不遑豈猶能責以社會服務之勤國民負擔之重耶 
　　不僅此也又有病而不死殘廢終身如盲聾喑啞瘋癎呆痴駝背凸胸癱臂跛足之類合舉國而綜計之爲數又不止數百萬而其一生衣食所需大都不能自給直接仰給於他人間接即累於社會國貧已達極點而無形之消耗若此經濟家胡不一籌之 
　　更可悲者彼不病不死亦幷不患殘疾而精神懊喪志氣頽唐者殆居全國人口總數之半無論遺大投艱非所勝任即尋常職分内事亦難責其全始要終辦到美滿之境若是者或貧血或患蟲或錮疾中於膏肓或弱質傳於父母由是精力衰微遇事畏縮或毫無志氣徒抱悲觀以世界强健之國民衡之相去不可以道里計然而國人之類是者猶夢夢不知醒悟長此不改積弱之久元氣澌滅國將不國更何望彊種族以追轡全球乎此眞可是太息者也 
　　然使此種現象果由天命氣數使然而非人力之所能轉移者斯亦已矣特近代醫學倡明衛生事業辦理盡善昔之傳染險症動輒殺人以萬千計者今已絕跡於文明國中矣顧此猶僅就消權一方面之防疫言之耳 
　　至於地方整潔國家得被光榮體質健康人民皆登濤域尤爲近世各文明國衛生行政史上一絕大成績迴空言無實效者可比我國開化最早夙號文明而閭里之凋殘汚穢人民之疾病夭亡其程度反遜於各國不啻倍蓰相形之下誠可羞也今旣前事堪師補救有道豈不當急起直追奮勇前進一洗「東方病夫」「老大國家」之恥耶 
　　抑又有言者夫人生標的原不外乎三端一曰求家庭之快樂二曰謀國家之富强三曰倡人類之道德是三者固吾人萬衆一心日夜而禱祈之者也 
　　果欲求家庭快樂耶則人間痛苦未有甚於疾病者於此而不倡辦衛生烏乎可果欲求國家富强耶則貧弱之因又未有甚於人民懦弱慵嬾衰廢殘疾以及夭折死亡者於此而不倡辦衛生又烏乎可抑果以慈善爲懷倡人類之道德耶則防病於未然寗不先於施醫捨藥乎救死之不暇寗不急於棺木義塚乎保護人民之身家性命得以安全又寗不賢於卹嫠濟寡養老救孤乎然則人生快樂國家富强以及關於道德之事業莫不基於此矣捨此而謀他是之謂不知務 
　　同人等鑒於根本救國之道不外乎此是以組織斯會意在聯絡全國人士共同肩此重大責任其尤要者是爲聘請專門學士討論其體辦法以及預備衛生用品訓練衛生人材實行衛生計畫推廣衛生學識凡若此類皆爲入手急務譬如曲突徙薪綢繆宜早迨患生而爲焦頭燭額之上客亦已晚矣惟茲事體大决非一手一足之烈一朝一夕之功所能蕆事者故不得不望於全國熱心人士同時奮起共謀進行俾同人等得以追隨各處男女愛國諸君之後貢其一知半解從事贊襄務使國家氣象日進文明民族精神日如强健而後已區區之意尙幸鑒旃發起人顔惠慶伍廷芳范源廉熊希齡聶其杰蔡先培張伯苓郭秉文徐謙孫科余日章伍連德林秉祥石美玉史量才蔡輔卿胡適林文慶李登輝沈恩孚陳廉伯李耀邦丁淑靜李清泉陳維屛陳公哲張公權全紹清張孝若誠靜怡顔福慶張默君鍾榮光鮑咸昌王薌泉朱庭祺俞鳳賓朱胡彬夏黄首民過養默朱慶瀾鄺富灼尹任先牛惠生張廷榮胡宣明 
公布欄 
[江蘇高等審判廳]  
　　民庭判决陳壽生等與杜阿狗爲賠償損害私訴糾葛一案（决定主文）本案上告駁回上告審訟費歸上告人負擔▲何子英與黄爾衡爲基地糾葛上告一案（决定主文）本件上告應視爲聲明窒碍發交江寗地方審判廳迅予諭查裁判▲李頌夫與克昌洋行等爲債務涉訟控告一案（判决主文）本案控訴駁回信華恆記襪廠應依原判認定被控訴人等各債務權金額自民國十年正月一日（舊曆）起償還年利六釐至執行終了之日止控訴訟費由控訴人負擔▲張幹臣與沈賢撰等爲債務涉訟上告一案（判决主文）原判撤銷本案發還江寗地方審判廳迅予更爲審判▲陶麟書與陶朱氏田産涉訟上告一案（决定主文）本件上告駁回 
　　批示吳王氏呈爲六合縣知事濫用笞刑請查辦由呈悉已轉送同級檢察廳核辦矣仰即知照此批▲錢汪氏呈爲錢屈氏租籽一案縣署執行遲延請救濟由呈悉已令縣將現在執行情形呈候核奪一面查明原委妥速依法辦理仰即知照此批▲何文慶呈爲南通縣違反和解内容　不辦行請督促由呈悉已令縣查明原案妥速依法辦理仰即知照此批▲沈雨霖呈爲陳鴻彩等不理夥　强佔田畝一案縣署畏勢不理請法辦由呈悉已令縣查明具覆並迅予依法辦理仰即知照此批▲瞿樹霖呈爲瞿建模等破壞查封請救濟由呈悉據訴各情候再令縣切實查明迅予依法辦理此批（以上五月十九號） 
[江蘇高等檢察廳]  
　　批示陳義廣狀及抄件均悉查補納契稅應如何處罰係屬行政範圍本廳未使受理至稱法警陳俊等索詐一節是否屬實候令溧陽縣知事查明依法辦理此批▲陳俊生狀悉候調卷核辦此批▲朱潮生狀悉查非常上告專屬總檢察長職權毋庸向本廳聲明此批▲趙杏城狀悉查核本案該民應受徒刑二年其執行開始日期自應以控訴審判决確定之日起算仰即知照此批▲常啓庠狀及保狀均悉爾兄書勳在監果係患病自有醫士爲之診治所請保釋之處碍難照准此批▲陶理堂狀悉前據該民聲明抗告業經同級審判廳認定無告訴權將本案公訴駁回在案茲狀請各節應毋庸議此批▲錢福生狀悉本案准予上告此批▲王兆庵曹慕周狀悉旣據聲明上告應予照准仰候同級廳移轉過廳發給判詞後即行補具理由可也此批▲尹席珍等狀悉查此案前據狀稱已由該縣拘案收押茲又云逮捕甚急所訴未免前俊不符究竟該縣現在已否停止訴訟程序姑候再行訓令遵照前令依法辦理可也此批▲主趙氏狀及結狀均悉姑准令飭江寗地方檢察廳查覆核奪此批 
　　諭知事案據民人龐桐呈稱爲年老病重行走維艱謹具實情再求鑒核免傳等情到廳查投遞白禀本廳向不受理茲又據該民具呈前來姑准函送同級審判廳核辦仰即知照此諭右仰具呈人龐桐知照（以上五月十九號） 
[上海地方檢察廳]  
　　批示宋阿龍狀悉候傳訊辦此批▲江自連成悉候函餘姚縣協拘可也此批▲陸吳氏狀悉周如玉等　契阻贖典産係屬民事範圍本廳碍難受理此批▲陳國穩業經批示毋庸嘵瀆此批▲王庭開據訴是否屬實候警署將張小章送案再行核辦此批▲暢張氏爾子小三子如無行窳嫌疑何至在警廳偵探隊内拘押着自向警廳聲辯所請碍難照准此批▲李王氏爾夫福康如果無買贓嫌疑何至被警察拘去至警署拘留人犯又何得謂爲濫用職權應俟將爾夫送案後再行核辦所請暫毋庸議此批▲史佩勳候送同級審廳核辦此批▲劉盤林狀悉案已起訴所請應毋庸議此批▲顧品三狀悉候偵查核奪此批▲杜麗生狀悉已於滕如玉案内明白批示矣所請立案之處應毋庸　此批▲滕如玉狀悉所訴是否屬實仰即來廳候訊此批▲毛友關狀悉姑准傳訊核奪此批以上五月十九日 
 
 

Page 17

 
 
   
 
 

Page 18

 
 
自由談 
閒話 
[繁華風轉記（五）] [  昭實]  
　　女王之女王原有職業爲打字生小巴黎人ＬeＰetitＰarisien日刋著論略云法蘭西女子夙以美妙名天下矧擷羣芳之菁英而爲女王之女王其能秀逸出羣自更無待深論最奇者今屆女王之女王乃爲一打字生予謂此打字業大足代表現代女子生活現今女子習打字者踴躍狀况旣已超出一切事業之上而打字進功之速效用之宏又遠非打舊式鋼琴之女子所能想望歐洲大政大業均自此打字機求之而打字業大率由女子操之男女共事從此遂相習不以爲異打字機之助女子其功實不亞於英國之女權黨云妙語解頤誠足爲女界生活發達史生色矣（按吾人觀察歐美難得執中至當之論有時視外人若帝天不知顧全本國所具特長未免自貶太甚有時以極卑劣之舊心理比附西俗妄加測度自損人格尤爲可惜讀者須知歐美選女王與我國北里花選身分大不相同切不可混爲一談致有毫釐千里之誤小巴黎人小日錄等報亦不能以中國之小報爲喻） 
筆記 
[歷刦記（四）] [  智軒]  
　　時虜者愈聚愈衆先驅俘虜前達江岸無舟可渡則傳令擇江水淺處削竹成筏互相繫縛疾趨而過然被擠落水者紛紛亦無人過問也旣抵彼岸將戰虜仍在前大兵居後俘虜未經戰場不過斬木揭竿搖旗呐喊藉振聲勢而已不意兵猝至未戰先潰紛紛如鳥獸散時余仍隨營樵薪以供軍用山嶺荒蕪苦不易得遂遠至山巓登高遙望以窺有無則近城三五里田園殊多綠葉扶疏類皆春蒿秋菘也余竊喜以爲有機可乘矣翌日遂自告奮勇率同伴十餘輩擬往取之正馳行間忽聞馬蹄聲如急風驟雨狂奔而來蓋城中巡邏窺見我輩疑爲敵探急四圍兜捕余等聞聲急逸去然同伴已有被殺者吾以足健逃速得不罹厄然從此不敢再往矣惟糧糈漸竭日不一飽軍心渙散余私念苟不斃於刑亦必死於餓喪身異地徒自取耳遂决意潛逃返鄕然以道路生疎不知將取何道因於逸之前日託詞樵薪先覓歸路有無阻礙旋采薪兩束而歸以堅信於同伴也翌日傍晚仍以覓薪爲由携筐獨往旣出急趨歸途而行旋抵江邊不能渡惶急無計遠見離岸丈許一葉小舟似渡人者余乃乞其載至彼岸舟子固以載難民乘機獲利爲業者惟須十金乃許過渡吾自計囊槖空匱事已至此將奈之何遂以不應應之舟至中流忽停舟索渡資吾窘甚姑默察其索諸他客以爲計他客有如數予者有予半數者舟子呶呶不可嗣及余而我囊中實不名一錢窘極欲淚再三乞其豁免堅不從擬揮我於江余遂告以逃亡之事意欲其垂憐焉舟子忽大怒曰吾不以慈善濟世爾旣無金何故乘舟正紛擾間一舟客謂余曰爾胸前珮玉盍不解以相抵乎余恍然悟亟解下界之此珮玉者故孩提時佩帶者也價頗不貲常懸於胸前不忍割愛今時在危急亦不暇顧惜矣旣抵彼岸見已萬家燈火余急奔家門遙見故山雲樹兩岸鄕音在在動心蓋自余離家已逾兩載從金戈鐵馬之中幸逃殘生苟能母子重逢其愉快爲何如旣至則闐其無人局之甚固余遂趨鄰右問訊叩母所在 
 
[孤注一擲] [  易銓]  
文苑 
[靈巖八詠] [  丁戊]  
　　按吳地記「花山在吳縣西三十里其山蓊鬱幽邃晉太康二年生千葉石蓮花因名山東二里有胥屛亭吳王闔閭置亭東二里有館娃宮吳人呼西施作娃夫差置今靈巖山是也晋太尉陸玩舍宅置寺」予十一年四月三十日游此古蹟頽廢即今日八景繫以八詩 
　　湖烟湖水望迢迢南國風流啓六朝麋鹿不來彈一曲聲隨七十二峯遙（琴臺）（遙一作高） 
不濯長纓且浣花浣花池水映明霞山民空抱沼吳怨越女先忘貧賤紗（浣花池） 
　　雨不能增旱不乾巉巖有井井無欄僧歸自汲清流飲山月山風一例寒（八角井） 
　　萬本松園佛日巖巖花未落鳥能銜羣峯難掩晴湖景不數征舟數遠帆（佛日巖） 
　　斷垣影裏館娃宮響屧廊非徑亦空魂夢應隨烟水去猶餘啼鴂喚春風（石垣） 
　　傾國傾城即是仙王妃古洞築何年松濤聲作蛙聲怒幾度銷魂幾度眠（西施洞） 
　　滑路尋幽倦不支鐘樓鈴語聽移時山腰怪石如僧坐不爲宮人擋越師（崇報寺鐘樓） 
　　靈巖古塔内玲瓏第一層空四面風虎阜寒山聯北寺兩山石筍亂烟中（崇報寺浮圖） 
小說 
[社會小說人間地獄（一○四）] [  娑婆生]  
　　第十七回忽掛先容五爺匍匐强書債劵稚子驚啼 
　　阿寳送他們到扶梯口笑嘻嘻的問黎宛亭道剛纔你們瞧的那個四妹怎樣如果覺得好我明天給你留下了這一句話阿寳說得太響了賈柯二人全聽見弄得黎宛亭不好回答一面走下扶梯口中一面含糊回答道明天再說罷柯蓮孫對賈大人道大塊頭又見獵心喜了黎宛亭也笑而不答三人出了一號走到馬路賈大人忽然　起來道宛亭我們忘却了一件事宛亭問什麽賈大人道我們三個人打攪了一號半天烟茶不斷臨走也没給他幾塊錢似乎不妥宛亭道這大可不必平日他賺我們的錢也不少了今天去吃點烟茶也不要緊况且我們付的那車錢當中阿寳决不會將兩元完全交付的其中至少要乾没一元也總算有利可圖賈大人伸伸舌頭道可憐車錢還要賺嗎黎宛亭道他們那裏還肯客氣賈大人忙道不堪不堪說着前面來了幾部黄包車過來兜生意黎宛亭道我們趕緊僱車到紅雪仙館那裏去罷賈大人因有約在先不便推辭蓮孫道我恕不奉陪因今日上課太吃力了要早點回去休息宛亭曉得他不喜牌局便也不强拉他蓮孫便獨自去了賈黎二人也不講價錢坐上黄包車直奔福祥里紅雪仙館而來到了門口黎宛亭站住了低低的叮囑賈大人道剛纔一號的頑意兒對紅雪仙館千萬莫提起賈大人道說也不妨宛翁何必這樣怕貴相知宛亭道並不是相知不相知的個人問題凡是在無論那個倌人面前總以不提爲是賈大人道何用如此秘密呢宛亭道讓他們知道了一傳十十傳百席間碰見他們總要來嘲笑說大家坐得遠些不要沾著他帶過來的鹹肉氣味那眞没趣了其實也不過是變相的妬忌罷了賈大人道我還不知道有這些忌諱幸虧你交代我否則要闖禍了說着兩人便上樓來自有紅雪仙館的娘姨大姐打着門帘接了進去宛亭一看程藕舲和姚嘯秋並不在那裏正在詫異要問小大姐只見紅雪仙館從後房走出向賈大人招呼了一聲回聲望着黎宛亭頓時板起面孔道像你這樣做主人的到眞是少有主人没影子累得客人扮在這裏足足等了三個鐘頭客人等急了只好對不住先生黎大人黎老爵你這個樣子和我們堂子裏搭赸頭没要緊失信於朋友是不可以的呢黎宛亭道姚大少程大少全來過了嗎紅雪仙館鼻子裏哼了一聲道這時候恐怕回去已經睏在牀上了小大姐忙在梳裝檯抽斗裏拿出一張鈔票和一塊洋錢對宛亭道這是姚大少和程大少付下的和錢他們兩人說等不及碰和買了票先走了吩咐我們對你說一聲 
　　更正昨日「人間地獄」十八行第十字以下「黎宛亭」三字係「賈大人」之誤特此更正 
[餘瀋] [  丁戊]  
　　劉伯溫燒餅歌「手執剛刀九十九殺盡胡兒方罷手」居然應合時事岡刀二字合爲剛字剛者吳剛也陽曆之五月五日是否陰曆四月初九日四月初九日是否本年陰曆第九十九天胡者鬍也確切不移研究神學者於古讖緯書誠不可忽視一笑 
 
 

Page 19

 
 
   
 
 

Page 20

 
 
常識 
　　（一）投稿本增刊者其材料除衛生法制道德經濟四項外增教育科學宗敎市政雜錄問答六項其語涉攻訐個人者恕不登載 
[（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛]  
　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其取酬時之署名蓋章須與投稿時同 
　　（一）問答一項專爲喜閱本增刊諸君確有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增判得酌量增删其字句 
　　（一）投稿不登載者原稿恕不發還 
常評 
[生活程度說（三）] [  老圃]  
　　生活程度低或有不潔不衞生之弊然此非當然之因果凡西洋留學生出身者大率生活程度高然老留學生在官僚中出人頭地者幾無一不蓄妾即吸食鴉片者亦間有之知清潔衞生爲一事生活程度高低爲又一事甘脆肥膿名曰腐腸之藥洞房清宮名曰寒熱之媒出輿入輦名曰蹶痿之機娥眉皓齒名曰伐性之斧西人謂生活愈清淡思慮愈精深Ｐlainliving,highthinking吾國則謂肉食者鄙未能遠謀其揆一也故今之青年當敎之潔敎之儉二者並行不悖曾有西人見北京大學生寄宿舍之不整潔歸而評其學業謂所造可知吾國向以愁首喪面爲佳子弟今外人所立諸學校可謂矯其弊矣然飲食居處必用舶來物在敎者苦心孤詣欲增高其生活程度使與歐美諸國人並駕齊驅其流弊所至乃成爲一種貴族敎育其尤甚者則爲外人所設之女學其學生皆綺組繽紛非不美觀也然其所造之人才止能充大使夫人旣不嫻家政亦不習女紅但能作侏之語操披耶之音翹雀頭之鞮著蟬翼之襪是猶奇花瑤草非不賞心悅目要非布帛菽粟不可一日無者也此輩爲母奢風愈長司敎育者尙愼旃哉 
衞生 
[夏令個人衛生活] [  夢梨]  
　　衛生之道爲吾人一日所不可缺而尤以夏令爲最要蓋稍有不愼卽易感受時邪而疾病生矣但衛生之道多端範圍甚廣茲僅就個人方面擇要言之 
　　一早起日出之前空氣最潔若此時即起則精神抖擻無頭目暈眩之苦 
　　二運動早起後至曠野多樹之地爲呼吸運動約十數分鐘自覺胸襟暢爽如服清凉劑一般 
　　三飲食宜清淡人體當夏令多患脾虛濕困一切食品宜清淡適口若貪食濃膩則消化不易而痛瀉之病因此發生矣 
　　四戒烟酒烟酒含有毒質能傷腦筋切不可染有是癖而夏令温度過高腦筋受其刺激易令人頭昏目眩 
　　五勿裸體夏令氣溫高於體温欲使體溫不增加必須設法抵禦氣溫故非着白汗衫以取其反射作用不可今社會上一般人之習慣皆反其道而行之旣不合衛生且有妨道德也 
　　六戒憤怒夏爲火令人體之陽氣甚旺若因事憤怒則有陽氣腦充血之危險 
　　七消毒夏令汚穢不除易有蠅蟲來集爲傳染病菌之媒介故居室宜勤灑掃及痰盂厠所等處均宜消毒 
　　上述各節雖未詳盡然果然照此實行則夏令之疾病亦可稍减矣（乙種酬） 
道德 
[舟車中之公德] [  奕]  
　　舟車爲交通之利器亦旅客之公共所也惟吾國人民乘舟車者鮮知公德鄙人不揣譾陋撰成舟車中之公德五則付刋本欄幸閱者勿以老生常談忽之也 
　　（一）舟車中所定之乘客規則必須遵守 
　　（二）舟車中之坐位不可多占雖旁有空座亦不可據以橫臥 
　　（三）舟車中不可高談狂笑及有喧擾之行爲 
　　（四）舟車中不可隨意吐痰食物之骨殻皮核亦不可任意抛棄 
　　（五）舟車中之公共用物宜留心愛護（不受酬） 
[西方格言（二八九）] [  謝介子選譯]  
　　君欲服人請發眞言（俾斯馬克）（Ｂismarck） 
　　一次不成當再試行（英吉利諺） 
　　滿口譽詞者應愼處之（法·意·德·西·荷·丹諺） 
　　平流之水恒深（英吉利諺） 
　　人無婦如室無屋（德意志諺） 
　　天宇晴朗最樂（英吉利諺） 
　　弄智者恒少幸運（德意志諺） 
　　庖人皆自譽其羹（英吉利諺） 
　　虛榮爲愚者之罪過智者不屑也（施域夫突）（Ｓwift） 
法制 
[搜查票之種類及其區别] [  吳子雍]  
　　搜查票爲審判衙門關於搜查事宜所用之票有民事搜查票與刑事搜查票二種民事搜查票用於民事之搜查刑事搜查票則用於刑事之搜查自其區别言之槪有三種刑事搜查票由審判衙門之刑事廳所發民事搜查票則由審判衙門之民事廳所發一也刑事搜查票爲搜查罪人及證據之票民事搜查票則爲搜財産及什物之票二也刑事搜查票由司法警察執行之民事搜查票則由承發吏執行之三也此搜查票之有民事刑事二種所以不可不知其區别也（乙種酬） 
經濟 
[商業問題之研究（續）] [  吳東切]  
　　零購學（十四）貨物來源（三）回佣商 
　　商店貨物之購入有直接購自廠家或農家間接購自批發商者有直接或間接購自批發商兼製造家者凡此諸層吾曾逐日論列茲篇復欲有所論及者卽貨物亦可由一般回佣商經手而購入者此項回佣商英文名字爲ＣommissjonMerchant意即專恃取回佣而過生活者 
　　按此種商人在商業手續上本無甚特别存在之理由有之固不無方便於廠家與買主無之未見交易之不成也亦以此等人經商旣無資本復無特殊之服務非靠信用即因他種關係而承認代廠家兜攬生意成則從中取回佣不成則 
[好大的機括]  
任廠家貨物擱置於回佣商本身利害關係極淺目前商業趨勢任何地位之人若權利與義務不相等即漸無立足之餘地簡言之即賺錢不容易除非於製造上或推銷上擔任少許風險勉盡幾分義務則謀獲商業之餘利尙有可言也然吾於回佣商非絕對主張廢除也滬上一般洋行大半帶有回佣商之性質一面代表本國廠家推銷其出品於中國一面設法吸引華商購買此種出品回佣商中手段最辣者兩面取回佣廠家與買主多少總須報効若干稍講道德或眼光遠大者於廠家所給正當回佣之外買主方面毫無要求所幸近來商人之熟悉國外情形者日多非特不受一般回佣商之欺騙反於生意上之方法知之非常精深頗注重於回佣商之眞信用亦即審其所代表之廠家是否殷實可靠貨質貨色以及貨之大小是否與來樣無異定貨能否按期運到諸如此類非商人之過於吹毛求疵實亦回佣商應盡之責任也回佣商之能明乎斯理者自必仍受商店之歡迎否則商店之進貨門路甚多又何必一定向回佣商購得乎 
　　更正十七日本欄同題第五行末句「再轉賣於零售商」「賣」字誤「買」附此更正 
科學 
[氣壓一日中之變差] [  養氣]  
　　氣壓於一日中呈兩次之極大與極小卽由午前四時至十時漸次上昇而達於最高十時以後漸下降至午後四時而最低自後復上昇至午後十時而再達於最高過此復下降至翌日午前四時而再至於最低午前之極大與午後極小之差謂之晝間變差夜間之極大與翌朝極小之差謂之夜間變差 
　　晝間變差自來氣象學家均謂空氣受太陽熱力而生清晨以後太陽光熱透過空氣而直射於地面附近地面之空氣因得熱而膨脹上昇以其漲力壓迫上層之空氣但上層空氣層層被覆大生阻力遏抑下層之空氣使不得驟昇而壓力以增試貯空氣於瓶而密封之增其熱度則瓶中空氣亦漸增但容積不能加大故溫渡愈高壓力亦愈重氣空中所生現象亦與此略同上層空氣被覆重疊而生阻力如瓶之有蓋焉下層空氣受其阻遏轉而下壓如氣在瓶内愈熱愈重焉此午前氣壓極大之所由來也迨日射益强下層空氣益熱以其漲力戰勝上層阻力排開上層而高昇空際則如瓶蓋之忽被揭開於是氣壓漸降成午後最低之現象迨日漸西傾氣温頓低上昇之氣流更次第下降而氣壓乃復增由上之說於夜間變差不能得圓滿之解釋近今法錫格Ｆassig博士謂氣壓一日中之變差實爲空氣潮汐之現象地球於二十四時間自轉一周在此期間地球上之任何一地點皆兩次與月成直線兩次與月成直角成直線時海洋之水受月之吸力而漲潮成直角時則落潮此稍明科學者之所共知也氣壓一日中之變差亦由此理日月積質對於空氣積質而吸力生惟日距地遠而月距地近故以月之吸力爲尤重其影響於氣壓之變化一如海潮之漲落故一日之中亦呈兩次之極大與極小焉（乙種酬） 
雜錄 
[梅雨時期中衣服之注意] [  卜開勛]  
　　梅雨時節轉瞬已届此時期中爲一年雨量最多之時長則三十餘日短則十日以外晴而陰陰而雨雨而復晴空氣陰沉黴菌因而繁殖各種物品莫不發潮生腐而衣服尤易受此濕氣爲黴菌寄生繁殖之所或變色或退色有損美觀是以不得不注意焉今將注意事項臚列於後 
　　（一）旣收藏之衣服於此時期内切勿取出 
　　（二）收藏之前宜十分乾燥 
　　（三）乾燥之法或以火爐或用熨斗惟須以薄綢或無膠質之薄紙襯於其上方不變色 
　　（四）直接接觸身體之衫褲務須不含濕氣不生黴菌 
　　（五）枕套被單等物宜時時洗滌使之清潔 
　　（六）雨天在外步行泥斑最易飛濺衣上歸來折疊時須格外注意不得留存 
　　（七）除霉之法或用手搓之或以天鵝絨輕擦之即可盡去惟有一種惡霉則無法可去之（乙種酬） 
 
 

Page 21

 
 
申報汽車增刋 第二十六期 
評論 
[長途汽車之曙光] [  省]  
　　長途汽車之籌備者以滬太長途汽車公司爲最早全路七十二里至三月間完全通行四月之初開始營業十日中平均乘客日有五百餘人之多收入車資平均日有三百餘元 
　　滬太公司因乘客擁擠車輛不濟故進而趕添車輛以應需要裝設長途電話以免阻滯允於一二月間設備齊全知其所缺而補之擇其要而提携滬太公司其可謂長途汽車之曙光矣又聞其有經濟之預算日收三百元即可開支且足分派官利若再增加收入則除十分之四爲開支外其餘十分之六皆爲盈餘若日增百元月可餘利一千八百元年可得二萬餘元誠如其言長途汽車事業正有無限光明在焉願滬太公司勉力進行始不負爲長途汽車之曙光也可 
討論 
[再論「公共汽車」] [  旨顯]  
　　本月十三日秦君伯未發表一文答釋拙作本月六日刋登「公共汽車之研究」篇中路權與經濟二問題甚屬圓滿惟鄙意尙未盡罄特申言之 
　　（甲）路權問題秦君謂此層無困難想必有把握否則全憑「汽車爲公共事業西人必樂於贊成」之理想則所言未必盡確而此層難關恐打不通鄙人非敢固作敗興之言其中實多有可慮之處茲就管見所得推測言之 
　　一此項事業關於公衆一界之内必須由一機關承辦方能有規則有條理辦事得當公私獲益若由多數公司承辦則各得若干之路線將界内之道路四分五裂難收統一之效而乘客亦諸多不便試觀上海電車分英法華三機關各自爲政參差不一乘者常受滯累可爲明證是以若興辦「公共汽車」當軸者勢必責成一公司辦理全界不見得肯將數條路線歸一公司又以其他路線歸託公司如是實行興辦非得資本充足規模宏大不可 
　　二種族之界限異常嚴竣苟見大資本大規模有利益之事業必不讓與他人辦理此則鄙人敢斷言者也西人樂助公共事業在西國或然而在此問題恐係誤認 
　　三吾人假定有同等之機會以求路線而行公共汽車恐暗中多方作難阻止不願其成蓋人類之弱點任何族類均不能免者也 
　　綜上言之欲在上海租界興辦希望極少南市與閘北人烟稠密行人擁擠交通工具甚感缺乏熱心者務須在華界創辦便利社會振興地方最爲得當次之内地之大城鎭如南京蘇州杭州等處需要甚殷擇地興辦亦屬最有利益之事若限於上海租界則大致難成原秦君之意在乎「公共汽車」惟其文中一則曰愛多亞路至西藏路再則曰西人必加贊助是必在租界無疑故特論之 
　　（乙）經濟問題「公共汽車」之開行費雖較電車略貴而較馬車人力車則輕得多故於此層似無大困難然而鄙人對於汽車則尙有說 
　　（一）汽車非道路上最經濟之車輛本月六日拙著中已將汽車各項開支列表研究以明燃料耗費修理昻貴機壽短促故謂汽車迅速　利　誠若稱爲經濟的方法則尙不盡然（二）燃搿斯令爲將來極大之漏巵　國現無油料供給汽車所需涓滴來自外洋將來吾民　財自此溢出者爲數必不鮮救濟之道惟有愼用汽車等有可以不燃搿斯令時務須省免之也 
　　據上理由汽車不甚適合於公衆交通之用而在吾國爲尤甚方今吾國人士視汽車爲萬驟聞此語必目爲狂妄實非狂妄也少見多怪少聞亦多怪汽車不經濟之說美國人士言之者極鮮英國人士則大聲疾呼多所探討蓋美爲産油之國而英則須仰給於人也全世界汽車之數美佔百分之八十汽車之風靡全球以美之鼓吹爲多今吾國情形與美全相反美人之觀念不合於吾國自無疑義提倡道路汽車事業自不可逕取美人論調務須採納較適於吾國者而折中之庶獲益較多而流弊較少實爲防止漏巵之一法故不憚煩言而引申之明哲之士加以指正則所甚願 
　　在吾國今日汽車事紊亟待推行而採用汽車則流弊滋多將用何道以解决之乎曰道路上通行之車輛不僅汽車一種鄙人最近考察參證之所得覺蒸汽車與電力車二者較爲適合於吾國而又在　應用範圍以内均較汽車爲廉儉故大有鼓吹提倡之必要茲篇所論者爲載運乘客之公共汽車於此則蒸汽車不甚合用故舍之而專言電力車 
　　電力車者其外貌與汽車相似可以乘客可以裝貨其行走運用一如汽車惟其所用之力非取之於搿斯令之燃燒而引用電力車之下部設置蓄電池電力於暇時在發電廠内過貯於池中開行時將池中之電通至車上之電氣摩托然後傳力於輪而車以前進故汽車在本車上發力有油即能行電力車則須有集中之電廠以取給電力前者單獨可以行動後者則不能走 
　　此項電力車之通行爲時已十數年近年來其數增加甚速凡曾採用者僉謂省儉可恃行動迅速實較汽車爲優美國現有電力車之數乘客者約二萬輛商用者約九千五百輛工藝上用者約八千五百輛拖剥之車頭約二千四百輛以上各車登記時附錄於汽車之列故美國有汽車若干云云蓋幷此而言也 
　　美國採用電力車最多者首推美國鐵路捷運公司該公司現有電力甲克（運貨車）一千一百七十六輛其中三百二十四輛專用於紐約城内有一百零五輛則係本年新增有載重五噸者二十輛每日開行二十四小時殊堪駭異蓋每車有電池二套故可交換應用也上圖爲該公司電力車之一小隊在右下角者顯以電氣摩托二只直接於車之後輪以推行車輛者也於此可見電力車之用矣 
　　茲將電力車之優點臚列於左 
　　一結搆簡單 
　　二修理較少以用力均匀絕鮮振動故 
　　三受磨損之部份少 
　　四易於駕御不經心而發生之危害减少 
　　五無火災保險費可輕 
　　六橡皮胎耗費祇及汽車所耗者之半 
　　七無水可凍故不畏嚴寒 
　　八車油等滑潤物品極省 
　　九停止時毫無耗費開行將一舉手之勞且無偷油之弊 
　　十每里或每噸或每噸每里之運費較任何摩托爲低廉 
　　十一每年能多開若干之日數又能多行若干年數 
　　十二非常清潔行駛極靜 
　　十三其速率之變換爲機械搆造所控制 
 
[美國鐵路捷運公司之電力車圖]  
 
 

Page 22

 
 
不全恃御者故過速出險之弊免電力車旣具上列種種之利則何以其發達不能與汽車相頡頏乎曰亦自有故 
　　一過電不使因能供給適當電力之廠不易得 
　　二電力車之出品較少故其價較昻 
　　三民衆乏電學之智識又不諳電力車適用之範圍 
　　四缺乏適宜之貯車室汽車在任何室中可以貯藏電力車必須停在能取給電力之屋中 
　　今者「公共汽車之設爲有組織有秩序的」所用車輛數必不少可設一總機關供給電力各車輪流駛回受電故第一阻礙已除電車價雖貴而行駛費用較省且可不燃搿斯令以挽回利權故第二阻礙不必慮購車旣多規模廣大自必聘請電學人材專司其事電力車最合用之範圍爲速率在每小時二十哩之下路程在每次過電行駛六十哩之内「公共汽車」無須甚高之速率行走路線均有一定故第三阻礙自去旣設集中之機關第四阻礙毫無困難 
　　是以在吾國今日而設公共汽車或長途汽車宜用電力車在合宜之大站設立總廠以供給電力以利權言經濟言安適穩妥言無一不駕汽車而上之諸君對於此言疑慮必深今更引美人所試驗之實例以顯明之 
　　電力車與汽車試行三十日各車費用之比較（下所列之費均係美金） 
　　汽車已用過六年半 
開行日數每日九小時二十八日 
額外開行時間四十三小時四日七小時 
共三十二日七小時 
運送行李件數三千二百九十六件 
車房費二十五元 
搿斯令一百五十四元二角八 
車油六元七角五 
車房外修理十元 
所用材料五元九角一 
薪工十三元四角三 
在路上車損所費之時間五小時十分鐘五元九角五 
在車房内取用器具及開動摩托所費之時間爲四小時卅五分鐘五元二角五 
共二百二十六元五角七 
電力車已用過八年半 
開行日數每日九小時二十九日 
額外開行時間三十九小時四日三小時 
共三十三日三小時 
運送行李件數三千二百九十四件 
電費及車房費六十三元 
電池使用費三十三元 
修理所用材料二元○角一 
薪工七元五角八 
修理所耗時間四十分鐘七角六 
車房取用器具所耗時間一時二十分鐘一元五角三 
共一百○七元八角八 
觀上列之表足見用電力車之大利故美大發明家愛迭生言「任何商人凡記准確之費用者必購用電車」紐約城現有汽車五萬七千輛有物望之工程家言其中有百分之八十可以改用電力車而有利英國近來已有十餘廠製造電力車車數亦日境於此可知海外汽車事業風氣之轉移矣 
　　至於電力車之效用壽齡亦不能無一言一千九百二十一年正月一日紐約城所用四千三百六十二輛電力車其年齡之統計如左 
用過二十三年者五輛 
二十年七 
十八年二十五 
十七年三十三 
十五年一百○六 
十二年二百二十一 
十年九百八十 
八年一千五百八十 
六年二千四百四十八 
五年二千八百九十九 
紐約韋斯脫可捷運公司在一千九百十二年同時購置汽車與電力車若干輛至今日汽車巳全毁棄而不可用電力車則咸完好如常不惟後者較前者壽長且行駛省錢而奏同一之功效有此良果故該公司現有運貨電力車增加至五十一輛矣 
　　電力車旣有上述之利又最合於吾國情形蓋搿斯令必仰給於外洋而發電之煤則産自國中用之不竭且近年來電燈公司林立凡在稍大之城鎭無不可與電力公司特别商訂而得其供給可無須另行設廠君在上海則電力之價至廉極賤較搿斯令可省若干倍愼昌洋行有電力車數輛往來通衢乘客輕車購用者亦不鮮故此項車輛之通用在此巳略有動機焉 
　　在華西人所經營之事業較諸泰西常後數年吾華人所辦事業則較彼等又後數年今日電力車在英美諸國逐漸通行在上海方始萌芽吾華人士多未明悉其利遲至數年後或可推廣今作此論自知不免非其時然而增刋之設專以提倡汽車爲旨凡關於吾國經濟重要之問題不能讓其忽過必得喚起國人之注意以共同研究之 
　　總之鄙人對於「公共汽車」之議非常贊同惟鄙人所望者爲（一）在上海華界或内地大城鎭辦起勿拘守於租界（二）用汽車不如用電力摩托車之經濟幷可塞止一部份之漏巵交通事業固重要防止利權外溢亦目今最大之問題也不幸國人不能自造汽車不得已購用外貨可用他物代替之搿斯令則務必設法减用之熱心愛國者必不河漢斯言也（乙種酬） 
[對於上南長途汽車舖設鋼軌之將來談] [  秦伯未]  
　　前讀穆杼齋先生宏論滿懷疑慮如春雪之遇朝陽倐然消滅本無庸再議但尙有些微意願貢獻於先生先生是很忙的鄙人也是很忙的不過爲着公共事宜殊不欲偷閑默默蔑棄天職請原諒罷碰撞等種種危險澈底研究不論有軌道没有軌道均不能免姑且抛却好比數學中的約數兩方都約去好了單就重大者言敢問什條路築成以後是否爲長途汽車公司專有的呢還是取公開主義的呢若是專有的那末祇許長途汽車在上邊行駛别的車輛一槪不能放過鄙人也好無言了譬如人家的支配·旁人本無顧問條約件哩若取公開的那末將來不論誰氏有了汽車或自由車都可在上邊行駛若築了鋼軌呌那些車輛在那裏走呢難道他呌他配上鋼輪在鋼軌上走嗎那是一定不能的了所以鋼軌之事未嘗不善若回顧將來便覺非計什層意思先生看了能不說過慮麽要知此路好比「浦東的蘇彝士運河」告成後何等便利何等直捷再加以工廠林立商業發達將來車輛輻輳無待蓍龜的唉先生將專利長途汽車呢抑將惠遍浦東人民呢 
專論 
[電氣嚮笛當注意之點] [  李嵩生]  
　　今日之電氣嚮笛裝置於汽車者頗多其目的在乎忠告行路者或各車之接近然有時其忠告之聲不十分嚮亮或竟失聲凡駕駛者如不明其内部組織便覺異常不便如離汽車公司甚遠則駛行於路上難免發生意外之事 
　　電汽嚮笛可分析二種（一）勃士武ＢuzzirＴvpe）（二）摩托式（ＭotorType）此外尙有第三種用電汽摩托以轉動者第一種之構造與平常之電鈴同電磁石受電箱内之電力卽起動作（或由發電機直接）使軟鐵片電鑰振動彈簧之末端此電鑰中央有一桿達於嚮笛底部之薄鐵片膈膜膜片因受極快振動同時又有空氣之振盪遂發生極大之聲音第二種式樣内有一齒輪藉電力之動作而轉動旋轉時擊動膈膜中之揑手於是膜片受振動而發聲 
　　摩托式響笛其中膜片上之揑手稍壓内部則發聲較響或齒輪向膈膜部分動作而用同等之壓力是故第二式樣之響笛欲發聲高大當用多量之電力惟近來所出之新式樣用電亦較少矣 
　　電氣響笛之最佳最有名者莫如上期所發表之克來克沙納脫式樣及價値等閱者已詳知之惟普通之過失不得不詳爲宣佈茲述之如下 
　　當響笛發聲低弱或竟不能出聲的整理之法卽轉動螺旋推進機必能發聲惟當注意者急欲視螺旋蓋是否與螺旋釘接緊否則響笛又發生困難或如轉動螺旋釘不生效力則電線或電箱定有損壞之處凡遇此種情形修理即不能免矣如車前之燈光明亮則電池並未損壞即當察看電綫如電綫無損又當查察電閘惟各部接觸物宜清潔幷宜察看各部已接觸否凡經過多次試騐或猶未能發聲則當用另一電綫與電池直接勃士式嚮笛應用過久常發現螺旋與彈簧相接之白金即德國銀（ＧermanＳilver）有燒毁之患 
　　其餘各種之嚮笛大半因汚穢之轉電機而發生困難免去之法即用石腦油洗濯之嚮笛裏面電綫之損壞爲最不易察騐故發生者亦不多即磁石或電鑰轉曲處電綫亦不爲常壞况近來之電氣嚮笛製造精良可應用數月或數年惟購製者亦宜時時留意也 
[論朱君貞白「應設鋼軌之吾見」] [  秦伯未]  
　　我人不論做那一件事情總逃不了利害二字他的捨從便望著大小上走利大害小便可猛進鄙人反對上南長途汽車的鋪設鋼軌也是抱定什種目光將小害一齊抛却專把大利來講 
　　上期朱君貞白說「煤屑路難於載重路身易壞車輪易損灰塵易颺」什種都是小害不必作大問題論因爲不能載重路身易壞總關建築不堅固就是水門汀路等基礎不實亦恐難免車輪易壞果然不錯但亦當不致大受影響至於灰塵飛颺那是上海的路以南京路最完美尙且不免其他則又何說那末何必專責煤屑路呢鄙人不是贊成煤屑路因朱君以煤屑路說便從他發揮以表示當以堅實道路爲第一什種種可緩論望讀者不要誤會了 
　　朱君又說「軌道兩旁可工程稍遜」固屬不錯但是軌道的兩旁朱君想作什麽計劃任他去呢還是建築他呢若是任他去那末天雨泥濘難免歌行路之難天晴風緊又難免所謂灰塵飛揚哩若是建築他那末經費不是更大了麽 
　　富足有餘意指石片路言石片路的建築費每里約二千餘元故云一時脫略致引起朱君的疑慮但是石片路雖較煤屑路爲上亦並不優美爲什麽到去贊成他呢一則價値稍賤一則汽車都可在上邊自由行動不比那鋼軌的呆是一輛去一輛來的不能活潑哩况且他日發達不論私有的汽車自由車包車都可行駛若是築了鋼軌那末祇有長途汽車好走了所以爲目前計少數計固得爲將來計公衆計恐伯總有些不滿意麽 
　　總之什件事關係將來很大就須澈底的研究决非少數人之用心所能解决也非淺近的目光所能解决鄙人不敢自以爲是還望長於路政者來評定一下 
[組織公共運貨汽車之吾見] [  楊石師]  
　　平常所乘之汽車有公司之組織任人給價僱用誠便利之事也惟對於公共運貨汽車之組織則不多覯即如萬國通商大埠之上海吾亦未之見也有備之者不過少數之巨商大公司而已如是而欲大貨之屯積輸送接受外來之大貨物使實業上得迅速發展之機會難乎其難矣故爲今日各地物品流通之便利計則公共運貨汽車之組織爲不容緩矣其組織法與平常汽車公司相同由僱用者按時刻而償價所定之價不可過昻宜從低廉則顧問者必多如是則凡工塲之建築材料之往來以及其他各商肆不有汽車者都可利用之旣經濟時刻又減人工之勞力至於内地市鎭鄕村亦可仿而行之將來農業方面亦可發達至無窮也（乙種酬） 
[汽車應自動的緩駛] [  歙縣吳太玄]  
　　滬上自汽車盛行以來撞傷碾斃行人之事日不絕於紀載是誠令人有不能已於言者然提撕警告於其側者亦云夥矣而禍之肇也曾不爲之少減此果胡爲而然耶推彼駕與乘者之心理一若旣坐汽車則疾駛爲其分所應爾果不然者亦徒藉其名耳又奚足以表汽車之尊貴且節省時間也出風頭也兜風也皆賴疾駛而後乃能達其的又烏可緩彼旣具此心理宜其高坐汽車之時風馳電掣闖然過市固若未嘗一計危險之發生也迨旣流血橫屍於輪下俯首帖耳捉將官裏或罰鍰或押禁吾不知其所謂節省時間者安在出風頭而衒耀於人者又安在雖然罰矣押矣而行駛之速度自若傷斃之日有所聞也如故此一般人士之所以有呼號取締之動議也吾以爲置有汽車及身爲廠主者宜自動的隨時誠飭車夫母等人命如草菅而减低其速率視爲一種應有之道德母待取締之實現其庶乎殘肢毁體之慘禍橫死輪下之新鬼漸趨於零第此非爲彼徒知表示其尊貴而快一己之意之頑固者流與夫毫 
 
 

Page 23

 
 
無常識蠢如牛豕之汽車夫語耳即語之亦必掉首不顧而吾言反爲多事矣（乙種酬） 
[如何走路] [  指顯]  
　　近數星期來增刋發表關於救濟汽車肇禍之文連篇累牘有主張嚴懲汽車夫者有主張裝設救命器者更有提議專設醫院救護被傷者思慮週到苦口婆心誠仁者之言也竊謂汽車係尋常交通工具汽車夫亦多安分守己之人因其開駛時速率過高或偶不經意以致失事者則誠有之若視汽車爲社會之危險物及汽車夫爲殺人之儈子手則竊以爲過甚汽車傷人係偶爾之事非與路人開戰似無專立醫院之必要鄙人旣非汽車夫又非車主望讀者勿誤認爲汽車夫作辯護士鄙人亦認嚴重取締汽車爲保障行人之要道重辦汽車夫爲懲戒肇禍者之唯一法門惟欲减少此項禍害則此外尙有他道即誨導民衆使人人知所趨避遠禍保身是也道路之上車輛與行人並走然而各有其軌路之中心阻礙最少速率最高之車行之路之兩邊較遲較小之車行之行人則當走在階路上在無階沿之處則當走在極邊是以街道如河流然愈至中心愈速而愈險愈至兩邊愈慢而愈安吾人苟認清車路與人路而自守本分不犯到車路上則汽車决不趕到人路上來闖禍每次肇禍無不發生在車路上可爲明證可知汽車傷人誠屬極可惡之事苟人人知行路之道而自守其道路上所應得之權利不侵犯到車路上則今日肇禍之數十去七八試觀歷年來被汽車傷害之人大都無知之婦孺及來久之鄕人彼不明自己在道路應有之權利應守之範圍又不知汽車之利害東跑西跳卒罹於難是以欲尊重人道减除危險嚴訂行車規則之外尤須敎導民衆以安全走路之方法據工程雜誌所載美國去年汽車所傷之人命甚於流行之疫症果爾則讀者必謂汽車誠人類之大敵救濟懲戒之方法尤不可緩實則美國各邦行車規則非不完備也不過人民於衛生防疫之術周知而普通防避汽車安分走路之點多輕視而忽之焉本刋爲吾國最普及之印刷物走路之安全爲人人所關之問題故本刋以後當多載指示衆人自衞之途徑其效當較專對於車主與車夫而發之文字爲有力鄙人不敏敢擬走路之安全方法數條望熱心之士接踵而起對於此層多所發揮深入於衆人之腦蒂則斷腔折股之禍或可大减矣 
　　（一）當常走階沿上不可站立車路中 
　　（二）在道路窄狹無階沿之處務須常走旁邊 
　　（三）橫過車路時當左右看清自問可以走過方可前進 
　　（四）走路時一直前進當有一定趨向不可偏東偏西忽行忽止 
　　（五）走到支路處須看有無車輛衝來 
　　（六）上下電車之時勿忘「當心汽車」 
　　（七）在繁鬧之地有時不幸被車輛夾住行走不脫萬不可心慌亂奔最當從容鎭靜尋覓機會脫身免禍駛車者見汝危急亦必停頓不進若慌忙亂闖則汽車雖欲避汝亦來不及多數汽車下寃鬼屬自己送死者也 
　　以上七條係各人自衛之要則尙有二條關於保衛他人讀者諸君尤須注意 
　　（八）與婦孺同行務須加　衛護置彼於較安全之處置已於較危險之處 
　　（九）凡遇鄕問新來者呆笨不靈者及不知世情之小孩必須警戒以道路上汽車之厲害指示以行路安全之方法諄諄勸導之 
　　要之道路爲社會之公産非專爲汽車而設亦非專爲行人而設宜互相讓避各守範圍駛車者不得濫開速車危及行人吾輩走路亦須時時留心勿撞到車路上去自招禍害若祇知限止車夫不闖禍而不導民衆不招禍則汽車之害永無盡期矣（乙種酬） 
[開辦汽車學校談] [  楊祭正]  
　　欲有精良之汽車必有良好之技師欲期良好之技師必有栽培人才之機關欲栽培人才非設汽車學校不爲功則汽車學校之於汽車事業誰謂不重要哉今以管見所及與讀者研究之 
　　汽車學校之經費由汽車聯合會任之或由各處募捐其宗旨養成建造汽車員招生資格中學或專門學校畢業以及其他有相等程度者學科注重理科及圖畫算術數門學生平日耐勞苦崇樸實尙信用半日上課半日工作（實習）畢業程度有普通常識及能製造汽車者但依其成績如何不論其年限長短畢業之後或在校中敎授或在汽車廠製造如是則所學即所用始與初志相符旣有學問復具技能則汽車之製造可能日新月異終與東西各國有並駕齊驅之日不特供本國之需要且可輸售各國之應需年復一年則學生之畢業愈多學生之畢業愈多即製造汽車之人才亦日增也若是而行則我國汽車亦有普遍全國之望一面製造汽車一面廣闢道途使窮鄕僻壤之處亦有汽車之駛行夫如是則交通豈有不便者哉抑予更有說者即開辦汽車學校後可能打破重讀輕工之階級我國素重學生而鄙視工人於是工者愛讀讀者憐工（乙種酬） 
[整理汽車之方法] [  非我]  
　　君所有之汽車不當常常整理之以求清潔無損乎整理汽車之法約如下述數端 
　　一每日早晨將駕駛機紐ＳteeringＪoints與制動機連接處ＢrakeＣonnections及彈簧鏈ＳprngＳhackles等處細加清理塗以機油再察看磁電機Ｍagnets上或沾塵汚急宜用油拭去而於電鑰Ａrmature及轉電器Ｃommutator等亦塗以機油其注油之蓋頗易尋見注油時數滴已足更於汽門之孔道ＶalveＧuides及聯輪機軸筒ＧearＢox與齧合子之公共機紐上亦塗以機油齧合子之櫬圈Ｔhrust-washers表面亦須略加以油於是將放熱器Ｒadiator充滿再將水唧筒ＷaterＰump上機油蓋略移一轉 
　　二每星期須察看駕駛機關之連接處其上面螺旋是否旋緊更於後輪軸ＢackＡxle充注以油將機油蓋内充滿機油再取去輪轂蓋ＨubＣaps而加以油乃重行放好最宜注意者撚螺旋時當撚之極緊復將制動機整理一次 
　　三每月須取去磁電機背面之蓋用留心拭凈其内部將聯輪機軸筒之金屬片放開視情形所必需而加注以油 
　　四每六個月後須將汽車交付製造者加以完善之修理凡平常汽車每年行程宜在七千英里至九千英里之間設君之汽車已行過九千英里之數則其引擎機關 
 
 

Page 24

 
 
等項必需加以考察而定修理程度 
　　五每屆冬令君之汽車如在車行内不免爲霜雪所侵則將圓筒Ｃvlinder内水瀉出水旣洩後開動引擎約十秒鐘以逐出唧筒中水蓋恐有凍結之虞也（乙種酬） 
[汽車夫應具之資俗] [  徐雪生]  
　　（一）身體强壯駕車最爲危險故體力充足然後能精神全貫 
　　（二）膽欲大而心欲細　遇熱鬧地方車進行　當不致倉皇失措 
　　（三）手腕靈敏讓避或轉灣不致混亂 
　　（四）目光銳利注視前面或左右有無阻碍 
　　（五）熟悉路由不致誤路且可由徑 
　　（六）熟悉器械偶遭器械破壞隨手修理不致罔無頭緒 
　　（七）有急救方法遇不測事發生立刻施救（乙種酬） 
[對於閱汽車增刊者進一言] [  非我]  
　　嘗觀滬上各報其能提倡交通鼓勵汽車事業者除西文大陸報外當推申報余素關心汽車事業故於每週汽車增刋尤爲注意頗知世間不乏同情之士竊願將自身對於汽車增刋之經驗爲各界閱本刋者進一言將每週汽車增刋分門類剪下彙訂成册如關於汽車專論者一欄關於汽車常識者一欄關於汽車新聞者一欄關於汽車問答者一欄而每欄之中其尤關重要者用紅墨水記一符號於題目上面最好另用一紙將每若干期（余以每年五十二期爲一册）中各欄題目編成目錄則需參考時一翻閱便知其便利可見諸君曷一試之（未蓋章） 
[汽車當自己去駕駛] [  吳君礪]  
　　汽車肇禍的　本埠每日間平均有數起大槪以駕駛員的本領太低或肇禍之後罰得太輕致不留　在美國的中等人家是都　汽車而且都自已去駕駛的他們對於汽車上的常識是很豐富經驗也很充足所以我們以爲很危險的時候他們總安穩地過去汽車在半途壞了就自己下來修或到學校裏去修因爲小學生也明白汽車的構造和修理的方法絕不似我們中國人的自己弄不來還視以無下賤之役呢我想家裏辦汽車的人何妨去學些修理的學理習得些經驗以自己去駕駛呢况且自己去駕駛一定比汽車夫還要謹愼經濟旣省車又愛護耐久爲辜路人的生命也可少犧牲幾條一舉數得何樂而不爲呢（丙種酬） 
[美國汽車名目表] [  有三]  
　　汽車種類繁多名目各殊茲將美國所製造者錄后 
　　四汽缸式（４ＣylinderＣars） 
　　愛來Ａllen 
　　巧路來脫Ｃheorolet 
　　康門惠而司Commonwealth 
　　克路愛而赫脫ＣrowＥlkhart 
　　唐其Ｄodge 
　　愛式克司Ｅssex 
　　福特Ｆord 
　　河潑姆皮而Ｈupmobile 
　　麥克司惠而Ｍaxwell 
　　穆路Ｍonroe 
　　惡佛來特Ｏverland 
　　　克翁Ｓtearn 
　　惠來司耐脫ＷillynＫnight 
　　泰潑賴Ｔemplnr 
　　司的寺Ｓtutz 
　　史帶司Ｓtearns 
　　六汽缺式６ＣylinderＣars 
　　亞美利根Ａmerican 
　　皮而克Ｂuick 
　　雀而麻司Ｃhalmers 
　　長特來Ｃhandler 
　　克立父來特Ｃleveland 
　　弗來克林Ｆranklin 
　　搿來脫雪克司Ｇrant6 
　　海諾司Ｈavnes 
　　河生Ｈueson 
　　及克生Ｊackson 
　　窮特Ｊordan 
　　立白帶Ｌiberty 
　　羅克姆皮而Ｌocomoblle 
　　買姆Ｍarmon 
　　美雀而Ｍitchel 
　　摩Ｍoon 
　　耐許Ｎash 
　　惡克來特Ｏakland 
　　惡而司姆皮而Ｏldsmobile 
　　派其Ｐaige 
　　批愛司亞路ＰierceＡrow 
　　潑來美亞Ｐremierr 
　　司克立撥司葡司ＳcrippsＢooth 
　　司天特敗克Ｓtudebakex 
　　凡來Ｖelie 
　　惠登Ｗinton 
　　凱來司潑林費而特ＫellyＳpringfield 
　　大孩夢Ｄiamond 
　　八汽缸式（８ＣvlinderＣars） 
　　克狄來克Ｃadillae 
　　可面Ｃole 
　　肯Ｋlng 
　　慕面司姆皮而Ｏldsmobile 
　　批亞來司Ｐeerless 
　　司當特愛脫Ｓtandard8 
　　澳司丁土而父Ａustiniz 
　　海諾司土而父Ｈaynesiz 
　　派克特土而父Ｐackardiz（乙種酬） 
汽車問答 
[問答] [  祭正]  
　　問汽車何以要肇禍答開車夫之不留心或行人不能急忙避阻卽自投羅網 
　　問汽車行至廣衆之地應如何答汽車行至來往廣衆之間宜緩不宜急恐防肇禍也 
　　問華人何以能開汽車者甚少答我國汽車事業尙在萌芽明代且無開車學習所即能開車者皆無内部機器之智識問用何種方法可能發達汽車事業答（一）廣闢道途以利汽車（二）取價低廉引起乘座賓客 
　　問何以乘汽車答節金錢省光陰且有要事不得不乘汽車以達其目的地 
　　問汽車駛行全國有何影響答經濟四萬萬人之寳光熟悉各　訊息及容易輸入文化且使最可憐之小專夫亦於無形中取消（乙種酬） 
 
