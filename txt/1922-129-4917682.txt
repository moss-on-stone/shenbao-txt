# 1922 - 129 - 4917682

 

Page 1

 
 
   
 
 

Page 2

 
 
   
 
 

Page 3

 
 
時評 
[討伐令（冷）]  
　　聞北京今正草擬張作霖之討伐令此可異者也今後之戰奉須令討伐則以前之戰奉何以獨無討伐令也且戰釁已開令後之戰事亦不過續前所未了者又何必多此一令耶 
　　或曰以前之張作霖未獨立也故不須討伐令現在之張作霖已獨立也故必須討伐令若然則北京已自承認張作霖之獨立矣豈不可笑乎假使有兵力而復戰勝之則張作霖之勢力弱而獨立自無效於討伐令之有無又何預焉 
[命令]  
　　五月十二日大總統令代理部務陸軍次長金紹曾呈請授李桂榮爲陸軍步兵中校並加上校銜曹用愚崔玉山張榮恩李桂芳陳慶楊福勤李先玉駱德陞牛進益陶祖蔭李鈞孫東雲董述輝鹿慶蘭爲陸軍步兵中校羅經猷爲陸軍輜軍兵中校趙克昌熊養和楊鴻昌陳玉書劉兆珊馬步雲程汝信何萬福紀振綱李廣全張明禮馬榮德王興昌王啓元伍宗楚耿獻廷胡翰杭倬耿靄廷金烝華尹序揚高澤田王廷章吳炳炎王正標楊嘉樹爲陸軍步兵少校冷德勝吳占選胡有謨鄧學古馬占元李瑞芝張德功姜懷義爲陸軍騎兵少校趙永清宋玉廷王遠耀邱廣陞爲陸軍砲兵少校任子銘爲陸軍輜重兵少校陳芝全侯俊臣胡振斗王得明李紹武李安民加陸軍步兵少校銜李振曼許守霖王福堂加陸軍騎兵少校銜李守信加陸軍騎兵少校銜趙安業爲陸軍二等軍醫正馬繡楨張文俊趙錫芝何理堂張耀璜杜榮恩吳鴻舉爲陸軍三等軍醫正王復初爲陸軍三等軍醫正均照准此令 
　　五月十一日大總統令任命寳德全帮辦河南軍務此令 
　　又令任命當德盛署歸德鎭守使此令 
 
 

Page 4

 
 
　　又令那禰結予二等嘉禾章巴爾斯給予三等嘉禾章此令 
[國内專電]  
　　北京電討伐張作霖命令已起草 
　　北京電外團討論張俆霖小時期盤踞開灤不久必赴塞外重理其二十年前舊生涯（十六日下午二鐘） 
　　北京電使團未直接收到張獨立電乃由津領轉政府猶否認 
　　北京電張作霖寒日（十）（四）駐昌黎奉軍前鋒駐古冶開平奉訊張敗後内部有携離象寒晚有奉兵一旅由古冶北退外人推測張或不待直大軍到率軍出關（十六日下午一鐘） 
　　北京電薩鎭冰由山海關海面用無線電語徐謂艦泊此處曾派艦游弋連山灣匪軍運送車甚稀無陸軍協助砲擊鐵路恐波及人民外僑僅可爲陸軍攻灤之助 
　　北京電豫事寳德全部元（十）（三）襲馮軍爲馮軍擊退斃寳後入開封馮主張澈底廓清潰軍（十六日下午二鐘） 
　　北京電馮玉祥電駐京辦公處于廉樸謂豫軍十四又繳械二千七百人又電府院豫軍寳部尙有不調餘已無事（十五日下午九鐘） 
　　北京電吳佩孚電院十七由保赴津（十六日下午九鐘） 
　　北京電陸榮廷午到京頃錢能訓吳笈孫爲陸洗塵（十六日下午九鐘） 
　　北京電董康副呈整頓烟酒籌加烟酒印花稅專供軍警費 
　　北京電王寵惠呈請財政公開司法經費如何支配積欠如何撥還確定辦法當卽任事（十六日下午九鐘） 
　　北京電閣議例案捐助土國俄僑難民認五千萬法郎可决 
　　北京電劉鎭華電隴海路修達陜省需時請先設潼關省城汽車路由隴海局辦隴海開埠請借欵興辦埠務農部核覆院無案可稽未便備案（十六日下午二鐘） 
　　北京電陳光遠電院告虔南吃緊孫文到韶院將電轉保（十六日下午二鐘） 
　　北京電府電曹吳希電促王士珍組閣曹覆遵辦（十五日下午九鐘） 
　　北京電奉天印花稅處電部請領印花票六百萬（十六日下午二鐘） 
　　北京電商會請由會推舉駐外商務委員部覆不准（十六日下午二鐘） 
　　天津電唐山迤東有開火信灤礦派員晤奉張請按條約勿在礦區開戰張語鑛員云資本八千萬戰後賠償 
　　天津電奉張劃山海關至奉爲奉榆綫委唐梓華爲局長現已組織稅局 
　　天津電直省長擬張紹曾不就逐鹿甚多（以上十五日下午十一鐘） 
　　漢口電馮玉祥率衛隊寒（十）（四）午後抵開封趙倜派隊迎入城删交替 
　　漢口電馮删電鄂請留王旅駐信陽護路兼剿潰軍蕭已覆允 
　　漢口電王爲蔚文晚抵開封西鄕因趙部未退盡未入城馮軍十一師又暫編一師鎭嵩軍十五營分駐於上中下南河及開封附近趙倜部退駐陳留汜縣候編趙傑尙有數千人自駐馬店潰退汝寗取道新蔡東竄頴州意欲投皖馮已電王靳兩旅各派一團往堵一說傑已失踪鄭州以南潰軍被王旅繳械有千餘人均押在駐馬店信陽由鄂軍第一旅監視該旅長潘守蒸删日回省報告一切吳允由保返鄭辦豫善後 
　　漢口電蕭派副官長勞炯光删日北上與曹吳商善後各事 
　　漢口電贛陳電鄂乞援蕭商准吳删日覆陳如贛南有變鄂當充分援助前商械彈可派員來鄂具領 
　　漢口電省議會篠（十）（七）開始議事預定第一案爲制憲議員中崇正平社兩派意見頗契合各團體擬在議會開聯席會議討論進行步驟　　漢口電川熊劉兩軍前線傳已接觸孫傳芳電川聲明中立另電劉約束所部勿侵入鄂 
　　漢口電由京南下第一次長票車删日午後六時到漢漢站銑（十）（六）加開到京快車蕭督派憲兵隨車保護（以上十六日下午七鐘） 
　　成都電成渝馬路洋工程師同測量隊業已由此出發分道測勘 
　　成都電龍安府舊屬三縣饑饉特甚已由各方籌振 
　　成都電川省各軍近來紛紛調動新都拉夫籌餉又起罷市省議會已提出質問 
　　成都電此間有設北伐聯合辦事處說將推劉成勳或但懋辛代處長（以上十三日下午三鐘） 
　　香港電粤贛兩軍因佈置未定未正式開戰祇斥堠隊有小衝突 
　　香港電肇慶至三水河口西南一帶已有西潦發現居民趕緊修築圍基 
　　香港電省報因代理人聯行要挾今日停出版一天現僱新工人 
　　香港電陳德春昨赴惠謁陳炯明日内返江門（以上十六日下午九鐘） 
　　香港電港警察今早解陳炳生出境解期十年係以皇家小輪載其回南頭原籍海員工會辦事人答某西報訪員曰海員對陳被解出境現正在省集議對付罷工與否視此爲斷（十六日下午六鐘） 
　　蕪湖電許省長創蕪湖出口米照捐每擔六角米商反對 
　　蕪湖電馬聯甲電第三旅赴亳州堵豫潰兵竄皖（以上十六日下午六鐘） 
交通大學無線電 
[俄代表之國際聯盟觀]  
　　日諾瓦電俄代表照會國際聯盟會稱如日諾瓦會議在俄國觀念點上確有成績俄國願加入聯盟會但若日諾瓦會議無功則莫斯科將繼續其反對聯盟會之政策蓋俄國旣不能與各國議定契約自不能屬望於各國所組合之機關也 
　　日諾瓦電政治股員會昨决議贊同海牙集會之辦法 
[土耳其慘殺耶敎徒]  
　　倫敦電每日電聞報訪電稱土國基瑪爾將軍陣綫後屠殺基督敎徒一事其慘爲土國歷史中所罕有殆以滅盡基督敎徒爲目的 
[英太子之對美談]  
　　馬尼刺電英太子午前未離列朗艦午時開赴加維特旣抵其處當由海軍司令克羅斯氏設宴招待後赴瑪拉加南宮作網球戲惟馬上球戲則僅作璧上觀並未入局蓋星期六日偶傷右目未愈醫士勸勿作此游戲也今夜起程取道蘇蘇彝士河返國途中將在英屬北婆羅島檳榔嶼及可倫布等處小作勾留英太子臨别發言略謂余今返國矣戰後出游三次每次輒入美國之領土殊以爲樂一九一九年游坎拿大承美總統寵召入游美國在紐約華盛頓備受歡迎永莫能忘次年游澳兩至火奴魯奴與聖狄亞戈兩經巴拿馬運河此番三次出游承美政府盛意歸途得游斐島欣快尤甚惜行色怱促未克遍游但在馬尼刺數日荷各界歡迎欣感無似云云 
[各國近事記]  
　　華盛頓電衆議院票决撥欵五十萬元爲司法部特别調查經費 
　　華盛頓電哈定總統由紐卓錫州返京甚注意兵士酬金事與史摩特兵晤談良久結果未詳 
　　華盛頓電參議員波拉氏已提出承認勞農俄羅斯之議案 
　　馬尼刺電美國亞洲艦隊司令史特拉斯定本月二十二日乘座艦休倫號由中國抵馬尼刺按休倫號近載水兵三中隊開赴中國以保護美國在華利益 
　　馬尼刺電美國陸軍飛機由桑蓬格飛抵馬尼刺距離約五百哩時間五小時中途曾在某島停留一次此爲斐列濱長距離飛行之初步 
[銀價漲]  
　　紐約電外國大條銀因中國與印度收買價現漲起已超過今年所已前有之價格（五月十六日） 
譯電 
[土耳其人仇殺耶敎徒]  
　　十五日倫敦電下院已請美法意三國協同英國覓求終止小亞細亞土耳其人仇殺基督敎徒之辦法據每日電聞訪員稱小亞細亞土耳其人現方從事屠殺基督敎徒 
[俄政府没收敎堂珍寳]  
　　十五日莫斯科電俄政府没收敎堂珍寳銀以噸計金以斤計珠寳鑽石以斛計共得銀九萬磅金數千磅寳石萬枚現堆存勞農政府貨棧置重衛守之 
[北愛爾蘭之態度]  
　　十五日貝爾法斯電北愛爾蘭總理克萊格爵士述及英政府擬再召集愛爾蘭會議一節謂渠擬拒絕與聞星期日有槍擊案死八人 
[駐美德使到任]  
　　十四日紐約電戰後第一任駐華盛頓德大使維特菲爾脫博士今日乘美利堅號郵船抵此博士語客謂彼之使美以增進美德邦交爲目的 
[摩根赴歐]  
　　十四日紐約電摩根氏已起程赴歐討論籌募國際德借欵事據摩根氏聲稱此行乃應德人之請 
[英太子行程]  
　　十五日馬尼刺電英太子今晨登岸照豫定程序進行並至球塲觀賽眉際之傷漸見平復是日因天熱未自與賽今晚列朗號將起椗赴馬來羣島中之英屬拉布安島星期三最可抵該處 
[美國之商業]  
　　十五日華盛頓電商部報告四月份美國對外商業稍見减色是月出口貿易共三萬二千一百萬元三月份爲三萬三千萬元又入口貿易共二萬一千七百萬元三月份爲二萬五千六百萬元 
[各國近事記]  
　　十五日華盛頓電國務部接智利政府公文請美國派代表參與六月十五日開會之新經濟會議 
　　十四日華盛頓電參議院已命澈查近今全國汽油漲價原因 
　　十三日倫敦電英吉利及威爾斯鐵路今日宣布大减運費此舉極可策助商業之重行興盛營造業鋼鐵業白鐵皮業尤占便利 
[公電]  
　　山東各團體通電上海申報轉各報館鑒茲呈政府一電文曰北京大總統國務院外交部農工商部保定曹巡帥洛陽吳巡帥鈞鑒讀報載膠濟沿路開闢八處商埠業經閣議通過殊深駭怪查日人自佔據膠澳以後在膠濟沿路重要市鎭違法逾約覇佔地土建築房屋屢經魯人呼籲政府抗議各在案當此魯案結束之際正宜清理縣擱恢復主權乃政府變本加厲先謀開埠且於此九百華里範圍以内開闢商埠至八處之多寗非曲狥外人之請供給日本殖民如謂膠濟沿路實有開埠必要亦應俟魯案結束以後再行提出研究今政府緩其所急急其所緩魯人百思不得其解現在各地方團體以屢次會議之結果遣派代表杜應斗朱紫垣李光峰等赴都請示除懇開誠布公明示宗旨容納民意珍重主權外特此電陳伏祈鈞鑒云云素仰貴報係民意之先導作輿論之樞機敢祈協同主張藉資鼓勵無任感禱之至山東魯案善後研究會·山東各界聯合會·山東外交博會·山東提倡國貨研究會叩删 
　　豫西旅京同鄕會電各報館各商會均鑒趙倜兄弟陰結鬍匪圖謀破壞稱兵搆亂蹂躪地方實屬罪大惡極法無可逭乃信口雌簧對於吳使馮督橫加誣衊吳使駐節洛陽與淵等里居相近見聞較切自第三師駐洛以來軍紀森嚴民間一草一木秋毫無犯市廛不驚回憶張敬堯部及西北軍之奸淫擄掠不啻脫虎口而獲母馮督軍隊自去歲入關今茲來歸經過豫西地方整齊嚴肅軍紀爲各軍冠乃趙倜通電不惜血口噴誣所謂干涉司法行政勒欵槍斃人民及軍隊騷擾諸節皆不啻趙氏爲其自身畫供趙倜竊位於今八年陰毒險狠貪黷無厭河南爲未經破壞之省分財政本可自給趙氏悉括所入飽其私囊除加增稅捐苛征錢糧外如私鑄銅元濫發紙幣巧立查禁毒品名目私借齊魯銀行借欵皆不入預算不列報銷趙氏八年私蓄當不下數千萬而公家虧累稱是田賦征至民國十二年而猶不足繼任者何以爲計欲搜括所得悉輦滬漢急應將欵截留嚴追贓欵以補公虧趙知民怨沸騰輿論不容乃奪民間保衛團槍械設立巡緝營徧布爪牙騷擾郡邑又復扶植土匪給予委剳供其槍彈以作聲援以故盜賊徧地全豫無乾凈土急應裁撤巡緝營大舉清鄕使孑遺人民得以出水火而登袵席除將電曹吳兩使馮督請予核辦外特此奉布頃聞趙倜趙傑有潛逃之說伏祈各省軍民長官爲河南三千萬人民截拿此賊不勝呼籲迫切之至豫西旅京同鄕會艾文淵郭光麟郭涵陳德增倪耀勤孫光瑞姚鴻裔孫耀峯張雪坡韓公成買芳辰王召棠馬五劉樹勳馬駿韓維森胡宗治郭桂馥謝龍光梓弇基郭景周莊耐安王維新何尤薛兆祥謝世傑吉增李樹牒高鎭華等二百五十六人叩寒 
 
 

Page 5

 
 
   
 
 

Page 6

 
 
國外要聞 
[日諾瓦會議組織專家委員會]  
　　俄國反對不容俄代表加入 
　　日諾瓦消息參與日諾瓦會議之列强已贊成英代表喬治民舉派專家組織混合委員會於六月十五日在海牙開會討論俄國事務之建議日諾瓦會議之列强代表將在海牙開會舉派混合委員會之會員該委員會須在三個月内提出報告又議定當委員會集議時雙方當互守不侵犯之休息各國不得單獨與俄訂約喬治氏提議探詢美國願否加入該委員會此議亦經列强代表贊同路透社代表自俄代表團中探悉俄代表並不反對加入「非侵略條約」惟各國旣不容俄國加入討論債務及借欵問題之委員會則委員會之决議俄國無依守之義務大局似已大有進步蓋各方面似均不欲會議未得切實結果而終止决裂一層已可獲免列强定十四日在亞爾白蒂别墅集議討論專家委員會之組織與權限問題法國曾懇請美國加入討論俄務之國際委員會駐巴黎美大使郤愛爾德氏聲稱渠聞法國之建議爲美國如接受與會之請求則美國必能左右會務而法國可贊成俄國加入委員會之議聞俄代表已照會意代表山塞爾氏謂學派俄務委員會之條件俄國未能接受據英國半官消息日諾瓦會議之英代表將於下星期内回國云 
國内要聞 
[北京特約通信（樸）]  
　　戰後之時局趨勢▲直方之重大主張 
　　奉直戰後之時局問題雖梁葉張已拿辦張作霖已免職豫督已更動王内閣正醞釀而所已解决者皆爲枝葉問題根本上尙談不到一切重要事項將取决於今日之保定會議前晚吳佩孚已由津赴保其來京之直派要人亦於昨日聯袂作保定行北京之政局中人皆引領以待保議之結果故戰後之大新聞尙在未揭曉之中也 
　　顧保議雖甫開而前日之天津會議係王承斌赴軍糧城吳佩孚赴保定瀕行之重要集合且爲保定會議之預備會該會議之决議案即保議之提案且信曹氏未必即拂吳意而其所决定可認爲保會之先河此接近吳氏之人所深信者以愚所知津議之决定四項（一）時局問題主張恢復舊國會先由吳氏與西南接洽（二）裁兵問題擬全國先裁十五師（三）對奉問題但求灤州奉軍退出關外即不窮追（四）善後問題以清鄕辦法搜索潰兵並籌定的欵收買軍械馬匹此吳王同一之意見亦在津直系要人所參預者也 
　　於是有一最可注意者即時局問題只談國會不及其他是也蓋時局上之一切疑難雜症據今日一般醫國者之觀察皆謂民六以後之紛擾皆基於解散舊國會而一切政治問題法律問題卽由此而大生枝蔓解鈴繫鈴但能恢復舊會即百病却有治法故京滬間任何黨派皆確信此說而從事於恢復之運動未戰以前奉交兩系固欲藉爲利用之資而曹吳兩方面亦鑒於各方之要求表示可以容納其詳已見上次通信（參看本月五日本報）直軍戰勝後吳景濓在津與張紹曾接洽兩次據張所表示對於此點已表示贊成惟手續上尙有研究張且明白說出謂吳氏對於新選舉决不主張續辦而對於舊國會之行使職權則認爲可以辦到前日張紹曾來京有與之談話者張亦如此說法至保定方面據聞已發兩次密軍徴直系各督意見已有復電贊成者惟尙未全到而錢能訓於戰事以後又見邨人一次以自動勸之此爲近日之形勢然邨人仍主續行新選舉且欲於選舉上有所布置而錢氏之兩次進言迄未容納不過一般議論以爲國會可自集會只求各方不加妨礙並不須命令召集耳然而欲以舊國會解除一切疑難則說到法律地位邨人本身即大感　不利　而吳氏之時局方針竟舍此别無表示此邨人所認爲芒刺在背者卽其主行新選舉之主因也 
　　吳氏旣一意從大處落墨則内閣問題自談不到據接近吳氏者言吳於内閣絕未注意且不欲以此大戰僅解决一内閣問題即其推薦閣員如董康長財政高恩洪長交通之說亦只出以滑稽的論調而對徐世章言之蓋旣談到恢復舊國會則内閣正爲枝葉的枝葉也然而談到内閣則其中又多紛糾王士珍組閣說本在徐吳兩方皆非本意此次軍事靳雲鵬在暗幕中與吳大有聯手天津所傳有代爲挪移四百萬之說故日前靳閣復活一語並非絕無根據靳且商吳謀組織中心勢力之團體以爲將來操縱政權之地據王氏左右言邨人每次約王組閣使命所述皆曰「總統明知聘老必不肯出但時勢所迫不能不請勉爲一行」王氏固非淡泊者而因此頗覺邨人之非誠意每答以「可先商諸錢幹臣周少樸朱桂莘」然此次之堅邀則爲抵制靳氏而設王於近兩日間旣見吳氏並無殷殷擁戴之誠又覺邨人抵制政敵之作用意興蕭索日甚一日外傳因在悟善社受呂純陽之命爲鍾世銘緩頰未生效力憤而不幹者尙是此老表面之做作也以此之故邨人切盼閣成而王旣看了明白不肯投身曹吳亦高處着眼不管此事今日邨人派人語周自齊勸仍維持幾日則内閣又擱矣 
　　曹吳所主張者如彼所漠視者又如此政局趨勢可見大凡此外尤有可述者則津議第三項對奉問題據王承斌對人所言亦本此旨但如奉軍負嵎或外傳勾結某國人之說如見事實則非惡戰不可而今日政府方面忽得吳俊陞領銜一電對於十日任免督長各命加以激烈的否認新任督長一律列名而電則由瀋陽發出外間所傳又有謂關外將領對於政府已有積極的反對表示者因此一般揣測以爲張作霖必已返瀋東三省將有脫輻之占而此次戰役暗中有某國人與謀以東三省之地理上關係將來東顧之憂正不獨内政上之不統一而將有與外蒙同一之危險則又政局以外之險象矣（五月十二日） 
[北京特約通信（春夢）]  
　　奉軍入關前之大計畫 
　　此次張作霖原定計畫爲交系分子告密於直系遂以致敗茲覔得其原案而補誌如下 
　　（一）聯絡由張作霖自出八百萬張勳出四百萬（先交二百萬）交通系出三百萬清室某某貝子出二百萬共合一千七百萬某得二百萬（先付百萬）某得三十萬某某得三十萬某某得三十萬某某得三十萬某某得三十萬陳樹藩方面派人送十萬某某某某亦各送十萬某某處亦送十萬海軍方面預備送二十萬下存一千萬有奇除派張宗昌吳光新等酌携若干潛赴青島編練游擊隊擾亂山東其餘則作爲軍事費 
　　（二）實行四月十五日令趙傑在中牟縣先行發難同時山東響應奉軍讓出兩師由張勳帶領到徐州與某某會合張作霖自身帶奉軍入關保護京畿節節向保定方面佈置俟張勳到徐奉軍則猛撲保定斷保定以南之鐵路鄭鴻年擔任破壞黄河鐵橋以斷吳佩孚之湖北援軍 
　　（三）事成之後實行廢督以趙傑爲河南總司令王占元爲兩湖巡閱使趙倜爲湖北總司令張勳爲蘇皖贛巡閱使兼江西總司令張文生爲安徽總司令陳令陳樹藩爲陜西總司令李厚基爲福建總司令程潛爲湖南總司令張景惠爲察哈爾總司令汲金純爲熱河總司令曹銳爲直隷總司令張學良爲奉天總司令孫烈臣爲吉林總司令吳俊陞爲黑龍江總司令馬良爲山東總司令張作相爲直魯豫巡閱使某某駐紥馬廠爲臨時大總統張作霖兼副總統梁士詒仍爲國務總理召集舊國會勒令徐世昌出京（中略）以上各節各省代表均經同意曹銳亦在贊成之列 
[天津通信（若氷）]  
　　直軍連日之運輸忙▲兩軍接觸之期不遠 
　　直奉戰事自奉軍大敗後紛紛潰竄灤縣集合二萬餘人在直軍初不過視爲殘餘軍隊新敗之餘士氣不振必無戰鬭能力抱一窮寇勿追之旨使其自退出關不意張作霖以精銳尙未全喪是以飭該軍盤據灤縣一則觀各省及西南動靜一則稍蘇喘息以便調集援軍爲捲土重來之計直軍探悉情形亦不敢輕視連日紛紛運輸軍隊東下截至昨日計有四十三列車均由胥各莊車站（在唐山西）下車所搭帳棚滿地皆是王承斌自送吳子玉赴保後此間軍務本以總司令名義擔負全責當此時代恐駐津指揮不便已前往軍糧城即於該處設總司令部策畫前方調動後路津埠車站改爲直軍總司令留津辦公處（即在車上辦公）凡後路軍械餉糈及軍用食品均運存津站堆積設一直軍前防各路給養處源源向前輸送每日此間與軍糧城之車來往幾如梭織亦可見前方軍事之吃緊矣 
　　據直軍方面人言謂此次直軍布置主力軍集中於軍糧城胥各莊一帶所駐之軍留當敵軍正面刻下敵軍不來侵犯仍取守勢另遣兩隊從左右側前進以便抄擊敵軍並電飭薊榆鎭守使遙爲聲援至其出發隊伍仍極零散每日軍情胥電告吳佩孚請其酌核吳亦屢電示機宜聞將來實行接觸時吳氏仍擬轉來赴前線指揮一切昨傳此間有傷兵運來謂唐山地方已發生戰事又云在古冶站附近兩軍衝突嗣經詳細探訪兩軍前線尙距四十餘里並有灤河爲限不過觀兩軍設備情形接觸之期當亦不遠也 
　　至奉軍作戰計畫據該處逃難來津者言奉軍初收後在灤縣集合不過二萬餘人張作霖僅在灤縣居留一夜即怱怱出關隔兩日又回灤現各處敗軍陸續前往者爲數甚鉅惟多無槍械近又喧傳張作霖於十二日宣布獨立司令部門前粘貼告示頗多大意謂徐世昌放棄東三省及三特别區責任伊當盡力保護地方人民云云並由古北口調來援兵爲數約五千人槍械服裝及一切軍用品如帳棚等甚爲齊全現此軍均開至前線開平古冶間已掘挖戰壕數十里聞不日仍有援兵入關並招募四個混成旅其旅長一爲前充二十八師旅長之張仙濤一爲英稽華一爲巴凌雲其一尙未編制成立至其作戰計畫亦分三路以古冶爲一路以樂亭爲一路成左右犄角勢灤縣爲集中要害昌黎爲後路預備隊抗戰之形勢已成所以尙在瞻顧者一以後路運輸未曾完備一對於南方某省尙有所待也（五月十五日） 
[張作霖尙屯兵灤州]  
　　東三省形勢不穩 
　　張作霖仍在灤州一帶積極備戰其作戰詳細情形尙未明悉惟聞滿洲各處招募新兵極端進行不日當可輸入關内古冶開平灤州等處現正挖掘戰壕以開平爲第一戰線大隊則在灤州約有三萬之衆昌黎一萬五千直軍之在唐山南第一車站胥各莊者五百人塘坊一旅北塘亦駐有直軍此外尙有陸續開來然因直軍人數之寡奉軍紊亂情形數日内當無戰事戰爭如果發生當在灤州據一般揣測張氏之節節進行者意在使英使館爲保護開灤礦務起見必出而干涉因之張氏或可自由出關據英使館正式聲明並無干涉之意前者外兵所乘火車被奉軍飛機投下炸彈一枚然因飛機過高幸未命中 
　　前日府院方面得吳俊陞馮德麟等來電拒却任命「電文内容（一）吳俊陞電北京大總統國務院鑒本日命令吳俊陞爲奉天督軍此等亂命斷不承認吳俊陞眞叩（二）馮德麟電北京大總統國務院鑒本日任命馮德麟爲黑龍江督軍斷難從命馮德麟眞叩（三）袁金鎧電北京大總統國務院鑒本日任命袁金鎧爲奉天省長斷難從命袁金鎧眞叩（四）史紀常電北京大總統國務院鑒本日任命史紀常爲黑龍江省長請收回成命史紀常眞叩「據公府方面言此四個電報並非本人所發蓋吳俊陞尙在哈爾濱史紀常則在齊齊哈爾而此四電皆由奉天公署發來故可信其爲僞電但事實上恐不如此簡單昨日京中某要人接到吳俊陞來電其内容與府院方面所得者微有不同但其表示不願遵從命令之意則十分顯露又昨日某機關接關外某稅關洋員來電亦云三省情勢不穩現正凖備與中央脫離關係並有某國在後慫恿等語是三省現雖未至獨立之程度而前途形勢亦正未可樂觀耳 
　　東方通訊社十六日北京電云據傳灤州方面形勢益覺重大奉直兩軍間戰機切迫故吳佩孚近將至軍糧城又聞吳氏欲令王承斌統轄該方面軍事現向徐總統要求任命王氏爲國防軍總司令此間某中國報載十四日曹錕電致政府曰張作霖若圖獨立則與外人擅結如何之契約亦難預測政府宜向外交團嚴重聲明無論何國若與張作霖訂結傷害中國領土主權之契約中央政府槪不承認又十五日天津電云據中國人民方面消息奉天軍以開平爲第一線設十二華里之暫壕以古冶爲第二線利用高地以布砲列以灤縣爲第三線備大砲於山頂以孫烈臣爲前線總指揮官以吳俊陞爲後路總指揮官然陣容雖頗堅固恐難期必勝又十四日午前奉軍之飛機二架以炸彈五個投向唐山西方三河頭之直軍陣地然並未爆裂一機墮下爲直軍所捕一機則逃回又十六日天津電云在開平古冶前線之奉軍於昨日捨棄塹壕而退却似已改灤州爲第一線昌黎爲第二線蓋若在開平古冶方面交戰則因開灤礦務局之關係恐發生外交問題故力避之又十五日奉天電云吳俊陞於十四日午後一時由灤州歸奉向各機關通告代理督軍任奉天城之治安事此事果確則吳氏已於張氏了解之下爲解决時局而代理督軍若將來張氏終局果失敗則當然正式承認中央之任命可以想像奉天當局近由各縣招募之馬巡計現已到奉者已達二千名其名稱曰奉天警備隊任命中東鐵路路警處長爲隊長又于參謀亦由灤來奉助警備而盡力於治安奉天省議會議員已歸各縣組織治安保護團由各議員爲其團長以力保地方治安爲事任命代理省長王永江爲治安保護總團長此爲於時局未解决前盡全力以保地方治安免外人之干涉也聞吉黑兩省亦將仿行此法 
[保定會議之内幕]  
　　神州通訊社保定消息云吳佩孚十一日早抵保後是日午間已與曹錕等商議一切要政並將天津會議之結果詳細報告於曹錕决定今日（十二日）會議槪以天津會議之結果爲根據惟不採正式會議之形式而由曹錕作東道宴請吳氏及各前敵軍官各要人卽於席間提議至本日正午曹錕乃在光園設宴吳佩孚張紹曾及前敵軍官各省督軍代表均列席曹銳等作陪曹錕先舉杯爲吳洗塵並祝國家萬歲席間吳佩孚乃將天津會議之結果當衆提出並加以說明卽請列席諸人共同討論復將以後應行之各種辦法大略叙述一遍亦請大家研究各人發言雖極隨意惟歸納之所得結果約可分爲數項如下（一）收拾時局問題此項問題亦可分爲國會裁兵内閣直隷省長等項再分述之如左（甲）國會問題席間未加討論（乙）裁兵問題僉以全國年年擾亂皆發源於兵財政困難亦起因於兵爲恢復國内和平維持國家財政勢非裁兵不可至於實行方法如總統府之裁兵委員會之主張自可必行惟仍須從長計議故是日僅贊成裁兵之原則未議其辦法（丙）内閣問題直方向來對於内閣問題均採不干涉主義此次亦然王士珍出任總理直方固極端贊成惟對於陸海軍兩部總長有所要求欲中央採納直方希望卽陸軍請任張紹曾海軍則望於湯薌銘薩鎭冰二人中擇一任命其餘各部槪不過問（丁）直隷省長問題此事因曹銳受直省人民攻擊自知不能回任且亦無顔回任故曹銳在席間極力表示自身不願回任之理由希望曹吳兩氏轉陳中央另簡賢能繼任但吳氏始終不發一言測其意蓋贊成旣不可反對亦難乎爲情故以緘默對之也惟曹錕則表示允可之意（二）軍事善後問題此項問題完全以天津會議爲根據可分爲對付潰兵及戰利品之二項（甲）關於奉軍潰兵之繳械遣散及收容各問題吳佩孚請責成前敵總司令王承斌完全負責辦理且業經收容遣散者已占大多數所餘已無幾無須加派人員故曹錕當卽同意衆亦無異議（乙）此次戰事所得戰利品以及糧秣馬匹等類决定派直魯豫巡閱使署軍務處長及某團長卽日馳往津埠各地調車裝運回保收存是日會議之情形大略如上述今後一切問題自當依據上述議决各項辦法依次請求中央施行此外靖國軍司令張鈁亦於十三日上午到保與曹吳兩氏對於陜西方面之事有所接洽王芝祥（公府所派）亦將於直四日早由京抵保其餘各方面要人到保者聞尙不省曹吳均隨時與之接治以便知悉各方面之意見 
[王内閣與保定會議]  
　　王士珍之内閣現仍在擱淺之中聞十日之晚吳笈孫又奉東海之命往訪王氏徴詢發表新閣命令日期王氏對吳開口卽謂此後請不必再提組閣事吳對之無話可說乃談别事不及十數語王即獻茶送客外間因謂王内閣恐無實現之望而有種種之揣測有謂王知周樹模錢能訓均爲東海希望組閣之人物對王不過使其爲過渡内閣故不肯登台者有謂係因府方欲加入徐世章吳笈孫二人爲閣員王不表贊同故辭組閣者又有謂因閣員名單日昨竟被外間披露王大感不快故無意組閣者而據接近王氏者所談則謂王閣之變化確因王氏代鍾世銘請解監視軍警當局未允照辦鍾與王氏係屬同鄕日前因有接濟奉軍餉欵嫌疑被步軍統領派兵監視鍾施以種種運動均未能免去監視後以鄕誼動王王爲致函王懷慶謂鍾近代財政部務係一現任官吏罪案未定遽加監視殊與體面有碍可否即日解除王懷慶以鍾之被監視係曹吳有電到京謂其確有助奉嫌疑請即監視在未得曹吳通知以前碍難遵辦以此覆王王氏碰此釘子深滋不悅曾對人云吾對京中軍警界乞情且不可得則一旦登台號令更何能行曹使位高望重旣能使軍警界服從即請曹使組閣豈不更妙此爲王氏表示不幹之原因然以愚所聞内幕尙不止此王之欲前又却實懷疑於吳佩孚之態度而其重要關鍵則在保定會議吳佩孚此次赴保表面爲出席高級軍官會議實則擬有解决時局之四大計畫携與曹錕及直系諸要人商議進行其四大計畫爲（一）恢復舊國會（二）裁兵（三）張作霖如肯解除武裝退出關外則不再窮追（四）籌欵收買流落民間之潰兵槍械其進行次序當然後兩項比前兩項爲先至恢復舊國會一層以前均傳爲張作霖所主張其實曹吳二氏對於舊國會議員亦曾表示贊同之意但不如張氏主張之力最近吳氏因不愜於政府置禍首及任免各疆吏之遲緩故擬赴保與曹錕商妥之後卽將通電主張恢復期於一個月内即行召集舊國會是以對於王内閣均不過問蓋其意以爲正式内閣當然須俟舊國會恢復時始能産出王内閣則不過一過渡内閣實毋庸注意也吳於前日（十一）早間抵保後昨日（十二）即如期召集會議議場在光園曹錕主席列席者除吳氏外尙有直隷省長曹銳·前第二十六師師長曹鍈·直魯豫巡閱使署參謀長熊炳琦·兩湖巡閱使署參謀長李卓章·直魯豫巡閱使署秘書長王毓芝·第三師參謀長張訪嚴·（代表王承斌）第十三混成旅長董政國·天津鎭守使趙玉琦·津浦鐵路局長吳毓麟·旅長高在田·第二十六師師長張國鎔·及張紹曾薩鎭冰之代表·各省督軍省長之代表等計二十餘人閣議之後首由吳佩孚將十日在天津議决之軍事善後與時局問題各種辦法詳細陳述一遍請衆討論討論結果大致均有相當辦法與天津會議所决定者無甚出入大約一俟凖妥洽即將對時局發一重要表示而王内閣之成否將以此爲最後之决定矣 
[字林報推測奉張計畫]  
　　字林報社論云北方事情瞬息萬變吾人發表之意見或尙未獲睹天日（蓋謂報紙未發行）而所根據之事態則早已破毁矣現據報告張作霖已宣告東三省獨立以答復褫其職位之命令並在開灤煤礦間掘壕備戰然此說甫出即有别一說駁之謂張不過虛張聲勢意在稍待時日運用政治上勢力保其安全並得在東三省繼續維持其若干權力就所得各消息觀之後說似非無據而謂張氏眞欲背城借一暫使滿洲與中國他部隔離徐圖恢復實力捲土重來按諸若干消息似亦未嘗不符同時吳佩孚似正在鞏固其地位待馮玉祥掃除豫省敵黨以免後顧之憂然後大舉進攻奉張之新地位以圖廓清餘學就現狀觀之殆非至吳氏重行休戰時張作霖之眞意殊不易窺測 
　　窺測張作霖之心理本屬不易此時則尤難吾以爲目下欲知張之心理最好以兩星期來之軍事爲資料而勿以他事爲凖此次戰事雙方兵力若何據戰地報告頗不明瞭但謂奉軍比直軍多三分之一則似衆口一詞夫奉天之參謀部必知吳佩孚之步兵素以能戰著稱其總事令又夙嫻戰略在全國中殆爲奉軍最大敵則其布置作戰計畫自應以此爲根據企圖集中最多數之奉軍於戰地以期純以兵數之衆戰勝敵人一兩年前張作霖曾誇稱擁有雄兵卅萬縱使此說言過其實然苟寛以時日資以便利則彼入關之兵必能遠多於此次臨陣者之數乃顯然之事此固彼之原意吾人今可推測而知之顧吳佩孚則利在速戰乘張氏調兵未完遽行開火遂獲勝利奉軍入關之困難姑舉一例爲證如宣化府某統將贊助直系曾阻張家口援兵開到致奉軍之一部失其作用其他進兵之路阻力當亦不少又如京奉鐵路每日由奉天運兵須有定額凡此皆使奉張不得發展其全部戰鬭力之機會料當時其參謀部亦必不欲遽與其敵開戰無如政治上形勢漸見不利不能不戰遂致大敗矣 
　　以上云云純係據北方之報告而加以猜測假使猜測而中則可知張作霖雖遭大敗而尙不至於一敗塗地故彼若佔據京奉路以待吳佩孚之再來實不足爲奇且係當然之事法國戰場之敎訓奉天當亦了解在軍隊掩蔽之後可以强迫工人掘成堅固之塹壕吳佩孚軍隊少必要之砲隊對此深溝高壘恐亦難操勝算吳若坐待徐徐打破此等防壘殊屬不利因張氏同時可運動反對吳氏之一切勢力予以打擊一面彼在關外之地盤則仍可鞏固張氏此種地位苟善用之可使軍事上曠日 
 
 

Page 7

 
 
持久唯時國中輿論必大唱談判調停之說而張之勢力乃可藉以保全一部矣凡此皆爲目下時局中之可能性雖變化至速極難預料但有一消息足爲左證其說曰張氏現圖振刷軍隊精神將老弱軍官裁汰代以新進有爲之少年將校總之目下尙有機會足供此滿洲王利用假令彼不知利用坐失時機則吾人祇可以一語批評之曰在遠東若干最靈敏之外國人以前觀察張氏之性質者蓋皆受張氏裝腔作勢之欺騙也 
[北京國民裁兵會之第一聲]  
　　昨日（十三）下午四時北京各界代表開『國民裁兵大會籌備會』於米市大街青年會公推汪大燮爲主席宣告開會萬兆芝報告發起本會之經過情形畢王寵惠發言裁兵問題本是我國國民早應自動進行的事必定待華會提出忠告然後進行已經是我國國民之恥但是如因爲時機遲了便不進行將來聽外人來執行我國裁兵的任務則其恥尤甚所以我國國民應該全體努力進行此種問題軍人也是國民的一部分祗要裁兵有裁兵的辦法軍人當然不能不贊成云云林長民發言裁兵問題是人人心裏相同的不過要達到裁兵的目的須注意（一）非發起一『全國國民裁兵運動大會』不可如大家贊成此旨長民願爲此種運動之急先鋒（二）本會非有有統系的組織不易進行（三）非要求財政公開限制軍費不能達到裁兵之目的（四）國民因爲以前的政黨不對一見『黨』字便害怕起來我以爲這是國民的弱點要想我們此種主張實現仍非有政黨的組織不可陳定遠發言數年以來裁兵的聲浪到處都是不但國民如此說就是有力的軍人也大家如此說其所以不能實行的原因（一）因爲國民没有有力的要求（二）因爲軍人無裁兵的誠意最近直奉戰爭的結果曹錕吳佩孚諸人均有贊成裁兵的表示並且口口聲聲說服從民意我們姑且以『裁兵問題』爲對彼等之第一步要求以試驗彼等服從民意之誠意如何所以我們要乘此時機急急進行云云討論結果公推林長民王寵惠爲通電起草員卽日通電全國發起全國國民裁兵運動大會並公推汪大燮王寵惠張耀曾萬兆芝等爲籌備員偕同商敎農各會代表籌備一切於是宣告散會 
[交通界人員之大更動]  
　　此次高凌霨兼署交長其唯一目的即在廓清交系人員除日前接事後即發表參事董顯光等外昨日（十二）又發表大批人員如下（一）派張毓書沈學寛周宗澤李宏毅爲秘書（二）派沈琪爲路政司司長祝書元爲電政司司長（三）胡先春調署總務廳機要科科長傅潤璋調署總務廳統計科科長（四）派蔡璋代理總務廳出納科科長周亮才暫代電政司總務科科長（五）派鄭沅署京奉局局長周善同兼副局長（六）派蕭俊生爲京綏局局長交部庶務科科長張仁侃兼署副局長（七）派楊豹靈爲天津電報局會辦又聞該部代理次長陸夢熊有辭職消息其次長一席將以王世堉充任 
　　京漢局局長趙繼賢前在保定指揮軍輸現擬即日回任所有局内人員除副局長水鈞韶稱病引退外其餘不免一番更動其已經派定各員爲車務處處長張保榮（原充副處長）副處長何開成（原充副段長兼保定分段長）工務處處長王壽祺（原充工務副處長）副處長陳肇煊（原充分段長）總務處處長林尊鼎（原充漢口地務處第三課長）副處長金國寳（原充通譯課課長）機務處處長鈕孝賢（原充該處副處長）副處長（未定）會計處長陶立（原充總務處編查課辦事員）副處長劉文嵩（原充該處檢查課課長）警察處長錢秉鈺（原充軍事運輸襄理員）副處長章萬年（原充警務段長）材料處長陳恕（原充工務分段長）副處長兼軍事督察長沈光葆材料總廠長李永明（原充車務處電務課課長） 
[京司法界總辭職呈]  
　　北京司法界全體因經費無着於十日向公府提出總辭職書署名者爲法權討論委員會委員長王寵惠·司法次長代理部務羅文幹·大理院長董康·大理院庭長潘昌煦·大理院庭長李景炘·大理院庭長李祖虞·（假）大理院庭長徐彭齡·大理院庭長胡詒榖·修訂法律館總裁江庸·修訂法律館副總裁陸鴻儀·修訂法律總纂署理副總裁石志泉·總檢察廳檢察長汪爔芝·總檢察廳首席檢察官張李移·京師高等審判廳長沈家彝·京師高等檢察廳檢察長周詒柯·京師地方審判廳長邵修文·（假）京師地方檢察廳檢察長梁宓·茲覔得原呈如下爲呈請事溯自司法改良以來收回法權之說徧傳内外徒以時機未至大願未償而國人望治之誠無時或息迺者華府會議寵惠躬與其役親同各國周旋對於關係吾國法權事件苦心爭論法權前途非無收回希望竊意歸國以後必能羣策羣力切實籌備以蘄漸達目的乃自寵惠東歸始知司法經費困難達於極點就目前情形而論不惟改良籌備種種計畫不能實行即至司法各機關辦公費用以及監所囚糧官廳門役工資亦有不能維持之勢深維司法事務對外關係國權對内關係人民生命財産其事務不能一日停滯即其經費不能一日欠缺乃財政當局漠然不顧即迭次奉准大總統指交該部切實籌撥之諭亦復視同具文上年十二月至於今日由司法部向財政部僅領得囚糧費一萬元杯水車薪於事何濟疊經司法部與之切實磋商均被空言搪塞一味支吾初以爲財部庫儲果無存欵乃調查財政次長鍾世銘最近提出數月來支出清單數目不爲不鉅而於京師行政經費並不顧及尤於司法經費更爲漠視不知法界人員向稱清苦用人尤極爲審愼合京師部院館廳監所各機關不下十三四處而每月經費總計不過十三萬元有奇又哈埠法院監所接收於俄人手中管理中東全路數十萬俄人訴訟事務不可謂不繁而每月經費亦僅五萬元有奇以司法之重要經費之减省猶不爲財政當局稍稍注意以致人心皇皇至於此極瞻念　途實有不堪設想者推原其故由於財政不能公開分配失其平均以致成此偏枯之現象計司法部員司停止辦公已及半月經文幹在國務會議席上屢向鍾次長苦口危言毫無結果今大理院及各廳所又已定期請假康及爔之等日日勸導挽留均屬空言無補又哈爾濱高等審判廳長李家鏊三次電催經費並以辭職及全體解散爲詞經司法部疊與財部商允指撥若干乃當面訂明皆屬虛誑致令特區現狀陷於無法支持伏查該特區法院幾經艱苦方能達到現時局面今以財部不發經費解散即在目前外人責言固屬可慮喪失國家體面尤恐萬刦不復且對於法權事項更無收復之可言卽如法權討論會及修訂法律館其艱窘情形至於印刷費用亦無所出寵惠等智窮力竭實屬無法應付平心而論旣不能置國家要務於不顧亦不能責僚屬枵腹以從公况且各國調查委員轉瞬將到若於此時無法籌備原狀且未能恢復即使勉與外賓接洽必致廨舍空虛蕪穢不治庭丁法警衣履不完外人調查不堪一盼騰笑萬國咎將誰歸伏念司法事務至關緊要是以職員屢屢倡議解散方且百出其道規誠勸告消彌無形在寵惠等服務法界歷有年所事苟可爲斷不敢稍卸責任輕於去職惟是目擊身親事已至此再四思維實屬束手無策謹合詞披瀝上陳所有寵惠等現任各職應請大總統准予一體罷免即日另選賢員分别接替各職以重要務不勝屛營待命之至理合據實陳明伏乞鑒核施行 
[田中玉報告膠濟路接防完竣]  
　　膠濟路接防事宜已於本月六日完竣魯督田中玉於青日致電政府報告接防經過原文略云膠濟路接防前經大部曁王督辦與日使議定分期分段接收雙方組織委員會辦理撤兵及接防事宜當由王督辦督率委員按照原定期間逐段接替茲據該委員會軍事委員本署參謀任居建報稱自四月十四日起日兵開始撤退我國即隨同接防雙方規定日期分三段接收所有各站守備隊曁憲兵日用之兵營官舍並殘留物品均造具表册點收無訛沿路防務除路警擔任外另由軍隊扼　防護分駐於張店坊子高密等處共計兵力一團其濰縣地方原有駐軍未予另派截至五月六日止辦理完竣一切尙臻妥洽等語查此次接防適當奉直戰事發生風聲鶴唳勢頗岌岌深懼稍有牽動内無以對全國外無以對友邦幸賴處以鎭靜業已平安結束除由督辦公署呈報外謹先電聞以慰厪注田中玉叩青印 
[奉直戰中之吉訊]  
　　當奉直開釁之初吉林商民已呈恐慌之象又加錢法毛荒幾有不可收拾之勢市面現洋缺乏銀行限制兌現官廳雖嚴禁現貨出口結果適得其反不明内容者必以爲由於商人私運出口或爲外人收買所致其實現貨之日少與商民無涉緣吉軍第六第七兩混成旅奉令開拔入關後吉垣永衡官銀號卽收解現洋八十萬元交鎭威軍總司令部轉發軍餉市面現貨本屬無多被此一番搜羅更形缺乏刻因局勢緊急鎭威軍有添調後援之必要乃將中央第十九混成旅張煥相所部之一團與吉省第一獨立團繼續開拔入關復須發放現餉而當局則勸令各界募欵助餉美其名曰犒軍各界不得已勉籌三萬元諸如此類皆足爲現貨减少金融紊亂之原因也 
　　鎭威軍先勝後敗凡帶奉系色彩者初莫不趾氣高揚當局復故意宣傳自開火迄本月三日捷報頻傳四日京津郵電忽然不通一般人推測即以爲鎭威軍必有不利至五日鎭威軍大敗之訊果遍載於奉長各外報矣八日軍警方面加派軍警在省垣各大街要隘監視行人舉動如有多人同行私談必前往竊聽西關有某甲適談時局當被軍警拘捕日前吉長路龍家堡站長黄　秋因電招留居上海之家屬來吉旋得覆電謂奉直開戰交通阻梗等語事被軍事檢查員偵悉稟請軍署拘押經路員保釋未允現經京奉路唐局長負責擔保始邀省釋又有一人在吉長車内高談奉直防地狀况被押車軍警聞知即將其人拘入省垣第一模範監獄覊押爲日已久尙無釋放之訊故人民已相戒不敢發一言矣頃據軍界確息張作霖尙未回奉現在灤州駐節秦皇島已發現海軍陸戰隊五千名軍艦且時常發砲示威惟奉方深恐海軍在秦皇島方面活動故早駐重軍防守矣 
[四川之敎育經費獨立觀]  
　　劉湘之演說▲省議會之反對 
　　川民苦兵禍久矣民國十稔變亂相尋黨派傾軋弦歌輟誦士論惜之迨劉湘氏主持川政對於敎育始有根本上改革之計劃例如正式組織敎育廳敎育經費獨立不受軍事政費之影響推廣師範校以造成師資全省實施義務敎育等類種種設施胥前此十年主持川政者所不甚措意之件劉氏固熱心興學而竭誠輔助之者聞尙有兩人一爲川軍第二軍軍長楊森氏一爲省公署秘書長李大鈞氏上月川省長劉湘氏在重慶召集全省縣視學員會議於十四日正式開議到會視學約一百四五十人是日敎育行政人員學校職敎員曁中外來賓蒞會參觀旁聽者達六七百人由川軍總司令兼省長劉湘氏主席其演說大致如下「今日爲全省縣視學會議本兼省長以此會最關緊要故對此會有無窮希望共和建國十年有餘禍亂相尋迄無寗日人民陷於水深火熱國家亦杌隉不安此十年中未嘗無憂時愛國之士各出所謀以奔走號呼於國内外冀挽救於萬一或講集權或講分權或言統一或言護法或主張國是集議或主張自治與聯省謀國亦多術矣而治絲益棼之推原厥故實因二十四紀之國家非英雄政治乃羣衆政治也中國口占全世界四分之一即以吾川一省論亦超越歐洲一國或數國而有餘可謂地大物博矣然萃千弱不能成一强萃千愚不能成一智蓋共和國家非人人有共和常識則共和無從推行非人人有國家觀念則國家無從托命非人人受均衡之敎育則共和常識國家觀念莫由植根遠觀歐美各邦其平時注重敎育無論矣當歐戰方酣德軍深入法境巴黎之弦誦不輟美軍遠渡西洋隨營猶設學校迨歐戰甫停各國益以戰時之敎訓首汲汲於改良敎訓美則厲行僑學矣英法於義務敎育外仿德實行普及敎育矣德則認並行學制不合共和國情毅然改革矣紛亂如俄亦銳意圖進現學校學生均驟增數倍我國山西裁兵興學有模範省之稱江浙沿海各省文化日新幾有一日千里之勢吾川夙稱天府歷届全國敎育統計在各省中學生數占第一位置學欵數占第二三位置然以人口面積爲比例恐不免降而下之據四川五年統計全川人口六歲至十歲者四百六十三萬餘十一歲至十五歲者四百五十萬餘此等年齡在歐美義務敎育中均屬學齡兒童時期共數爲九百萬餘查該年敎育統計學生總數不及四十萬兩相比較就學者尙未得百分之五方之德國全國受敎育者百分之九七而强適得其反即較諸被保護之印度受敎育者達百分之七十以上亦遠不及此皆吾川人所當早爲圖謀急起直追者也年來川局俶擾影響及於敎育省立各學校及在省國立學校絀於經費時有停輟之事東西洋留學費亦以久未滙付時來告急各地方學欵或被他項挪移學校校舍或被軍隊駐紥本兼省長皆隨時維護不遺餘力前將全省肉稅劃歸省敎育經費專支俾省署直接辦理敎育事項及在省國立學校得以鞏固基礎一意進行東西洋留學生亦以欵有着落安心嚮學第念敎育大部分事業猶在地方學務非共謀進行不足收一道同風之效非各圖發展不足盡因地制宜之功此召集各縣視學來渝會議之所由起也吾川戶口殷繁計學齡兒童入學者尙未得百分之五當如何設施始能漸企普及此應待商榷者一年長失學情殊可憫甚至流爲社會之蠹害當如何籌謀使此輩有補學機會此應待商榷者二生活技能人人應有之工具當於敎育中如何凖備俾出校後皆能適應環境此應待商榷者三職業補習在外國早經推行各省籌及此項者亦有多起吾川尙未萌芽當如何計畫始足輔成小學此應待商榷者四小學敎員優良者日漸减少當如何設法始能激增此應待商榷者五實行義務敎育需用敎師若干當如何籌備始免臨渴掘井此應得商榷者六各地私塾原可補助公學之不逮當如何改良庶免自爲風氣此應待商榷者七地方學欵照各國成例原應量入爲出就地統籌我國尙無各項財産之登記法當如何籌集始比較平允而免煩擾此應待商榷者八地方自治制未施行管理學事當委託何種機關始能推行盡利此應待商榷者九社會敎育在敎育中占最大部分廣漠無際當從何處著手始能次第舉行獲收實效此應待商榷者十此外對於將來新舊之採取尤爲特别最要之件蓋新舊各有其長總以能臻上理適合現情爲度其他應待商榷之事尙不一而足各視辦理地方學務躬自親歷見聞較爲確切籌畫自易周妥或各出心得以爲攻錯之資或素感困難待求解决之術智識因交換而圓滿事業以共舉而蔚興俾吾川自治基礎建築於敎育之上日新月異爲全國樹厥風聲匪獨四川一隅之幸實國家前途之福本兼省長有厚望焉「四川省議會則以事實與法律兩點特通電大加攻擊其源電如下重慶劉總司令鑒頃閱報載貴總司令召集視學會議有成立敎育廳及肉稅獨立之議此種施設誠知敎育爲立　之本欲維持扶翼以期整作用意深遠本會實表同情惟本會對於貴總司令所採辦法實有不能苟同之處試就事實與法律兩點分别言之查吾川全年稅收計二千四百餘萬有奇行政經費不及五分之一而敎育經費屬於省庫支出者又不過行政經費中十之三四區區之數自不難按時而給乃數年來各學校經費異常支絀竟有謀維持火食而不可得者其故安在是皆目前所有一切閒兵冗卒明刼暗奪將我全川父老敎育子弟之經費剥削以去也故爲今日計苟不能裁兵不能節餉不能禁止防軍就地提欵無論採何種制度要皆有名無實於經費之保障不生毫毛效力也以目前之實例證之吾川軍民兩政分治已久經費早自獨立何以今日之行政經費大半爲軍費所侵蝕司行政者亦莫如之何其故可深長思矣又如財政設廳亦屬獨立何以今之財廳徒擁虛名而各種稅收全由各軍把持不解財廳且征收官吏亦由各軍委任僅交財廳備案久已成爲慣例司法亦屬獨立而各縣司法收入竟由各縣截留絲毫不解高廳而高廳亦不能過問如以上獨立之成效如此而謂設敎育廳獨可免其弊而收其利寗非自欺以欺人乎况設立此種機關開辦經費與夫增設員司其支出必較目前爲多是獨立之效尙不可必而目前之消耗與將來之負擔已受莫大犧牲利未見而害先陳矣然則此種機關之設除爲貴總司令位置一二閒員外於敎育有何裨益此就事實上言吾省軍隊不收束軍費不减縮軍人干政之弊不免除徒敎育設廳經費獨立亦屬有名無實其與民政財政司法之獨立無異也明甚又查敎育設廳係變更現有官制肉稅獨立雖屬財務行政然以特别收入供特别支出亦屬於省預算範圍内事今姑讓步言之謂敎育有設廳之必要肉欵非獨立不可然凖之法定手續亦應由省署通盤規畫提作議案交由本會議决後再予依法執行此一定不移之程序今貴總司令乃以此重大問題謀之於各縣視學於法旣失其依據且各縣視學所辦理之敎育行政限於一部份其對於全川敎育計畫應如何革新之處旣非所素習更無從發表意見今貴總司令以一紙命令召之使來曰爲我議决某案其結果亦不過虛應故事仰承意旨而已貴總司令如欲借會議之名掩人耳目以行其操縱之實則此會誠爲無上利器如其果欲爲敎育界作一翻事業則此種手段根本旣不適法其由此所演出之種種議題議案更無討論之價値此就法律上言肉稅之應否獨立敎育廳之應否設置尤非貴總司令與各縣視學所能解决之問題也明甚本會年來對於敎育之廢弛不振常懷百年爲戎之懼雖曾屢電呼籲無如聽者藐藐上年十月本會復咨請省署查照八年度預算總額在鹽餘項下按月攤撥敎育經費在案此種辦法雖非根本之圖然以鹽餘收入其權操之貴總司令一人之手且財源亦較確實如貴總司令能慨然割愛則立地卽可辦到不致生何種阻力今貴總司令乃欲以肉稅代之不知肉稅現分握於各駐防軍之手今若强令其分别劃出不特頭緒紛繁且彼若借口欠餉無着須俟籌有補充財源時始能交出以爲拒絕理由不知貴總司令將何辭以間執其口如是則經費獨立云者仍爲畫餅充飢何裨於事貴總司令於此種顯而易見之情形如果亦不知而出此則未免有蹈粗率之嫌如知之而故出此則是以時髦政策欺罔我敎育同人藉以位置私人擴張一已之勢力而已本會爲敎育前途一勞永逸計不忍見貴總司令作此違法而又成無益之紛擾特電聲明即希查照賜復 
[杭州快信]  
　　浙江國民外交會前發起國民裁兵大會分舉代表謁盧督及各師長請願迄未規定辦法現定本星期開會續議籌備進行 
　　省立十一師校風潮迄今未靖三二一等年級預科生昨又發出宣言誓願解散 
　　各縣籌設地方分庭案本定七月一日實行現因時局問題又停頓 
　　鎭海縣屬土匪蠭起盧督已飭寗台王鎭守使厲行搜捕務絕根株 
　　嘉興文廟前由岳廷彬等發起改建關岳祠由縣呈准立案現章鑾等紛起反對經軍民兩長飭由錢塘張道尹昨派委會縣查勘呈候覆奪 
　　駐南星橋二師第八團奉派挑選士兵赴紹築路定明日由二營營長督率出發 
　　李佳白昨來杭寓西湖九芝小築今午詣法院由高地審檢各廳長導往第一監獄及看守所參觀十七十八等日分赴省敎育會講演 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞 
[長春通信（力士）]  
　　實施戒嚴後之哈爾濱▲市面平安▲各日報停刊 
　　哈爾濱函云哈埠現已奉督軍令宣布戒嚴並令護路軍總司令部參謀長兼長綏司令張煥相氏爲戒嚴總司令濱江鎭守使郭瀛洲第一獨立團團長于琛徴特别區警察總管理處處長金榮桂濱江警察廳廳長興今爲戒嚴副司令執行警備戒嚴法第十四條之一二三四各項規定辦理其餘各條則暫緩實行云云茲將戒嚴法第十四條第一二三四各項照錄於下（一）停止集會結社或新聞雜誌圖畫告白等之認爲與時機有妨害者（二）凡民有物品可供軍需之用者或因時機之必要禁止其輸出（三）檢查私有槍砲彈藥兵器火具及其他危險物品因時機之必要得押收或没收之（四）拆閱郵信電報於此四者之中我人所感不便者爲拆閱郵信電報一層如與時機實有妨害者則固當扣留使勿傳播以保地方之治安無如所派各項稽查使類皆不能辨别何者爲妨害何者爲不妨害故有一律禁送之說京津滬新聞紙已三日不見市上訛傳甚多惟地面尙稱安謐一般稍有智識者皆向各國領事館及外國商店剌探消息說者謂戒嚴之實施即可以占奉軍之勝負刻由孫烈臣通電維持三省治安則其大槪亦可以想見矣 
　　哈埠實施戒嚴之後市面上並無驚慌情狀當地各日報昨接警廳傳知云案奉東省鐵路護路軍總司令部函開本埠現已奉令戒嚴並佈告在案查戒嚴法第十四條第一項之規定對於新聞雜誌告白等均有取締之必要相應函達貴廳請煩查照轉知道外各報館所有登載事項非由廳先行檢察不得排印如敢故違依法處罰可也等因奉此合亟傳諭該報館遵照辦理可也云云當即召集同業開會討論僉以爲外埠交換各報及各訪稿旣皆爲稽查員所扣留則資料殊形缺乏卽無警廳之稽察亦有未能出版之勢故一致主張暫時停刋旅居該埠者因之益現沉悶無聊之象極盼時局早日大定得復原狀也 
[皖督暫緩更動]  
　　張文生向直派輸誠 
　　據直派方面消息云張文生之位置目前决無問題張素日本有接近奉系之嫌直奉戰事發生張之態度尤爲各方所注目顧迄奉軍潰敗止張亦無所舉動奉張敗後張文生即派曹某爲全權代表於八日乘車來津到新車站吳佩孚行轅謁見吳氏表明皖省現在所處之地位並申明張文生始終絕對服從曹吳二使之誠意吳氏比即覆函張氏内容首先申述此次不得已而用兵之苦衷次述領悉張氏意旨之意未則謂時局多艱希執事同舟共濟等語並對曹代表說明絕無更動安徽督軍之意望其轉告張氏勿爲浮言所動云云說者謂豫事發生馮玉祥轉任豫督亦爲皖事緩和之一原因云 
[王源瀚赴蚌之結果]  
　　國聞通信社安慶通信云皖政務廳長王源瀚月前奉省長許世英之命特赴蚌埠與張文生有所接洽一去多日未見歸來省中時而傳其已歸至下關時又傳其仍留滯蚌埠議論紛紜至前日（十日）傍晚王始乘上水商輪返抵省垣王旣歸來省垣人士咸注意於王此行之結果日昨有與王接近之人傳出消息謂王氏此次歸來其所接洽之結果可抱樂觀者固多而不甚圓滿未能樂觀之事亦尙未能悉免王氏向人談論僅將其已得圓滿結果視爲樂觀者數事詳以告人其所視爲不甚滿意者則仍秘而不宣綜其樂觀之事共有三項一爲實行軍民分治此項已得軍界一致承認有以後决不再干涉民政之說二爲明白劃定軍費此項亦已議定省政府以後每年所擔任供給之軍費定爲舊安武軍三百八十萬元由國家經費内撥解新安武軍七十萬元由各項經費内撥解新軍軍費本爲一百四十萬由中央擔任直接撥付者七十萬省政府僅擔負半數之責倘中央無欵須由省政府擔付時省政府亦可照撥但即在應解中央之稅欵項内劃扣抵解不令省政府爲額外之擔負三財政統一此項係根據上項而來軍費旣經劃定則財政之權當然統一於省政府以後各縣曁各捐釐局卡之各項徴收稅欵無論何項軍隊有若何費用槪不截留云 
[時局變動中之閩局]  
　　張吳搆兵中之態度▲粤海軍變動之影響 
　　奉直戰事將發生時閩省亦曾開軍事會議重要人物如臧致平王永泉等均上省列席對於浙盧去電表示同一態度外幷派劉式淵赴浙有所接洽外間多以奉之成敗與皖系有關其後又聞李厚基之態度甚爲冷靜所謂軍事會議特一種形式並不提出何項重要問題顧彼所以有此態度者或謂李與吳佩孚近頗接近或謂李於陳炯明閩南收復後感情亦漸生密切而於孫中山則頗有意見因閩籍民黨被李驅盡及孫所信任之許崇智窺閩日久也此次陳炯明免職離粤孫勢忽振李乃大加注意除瀕粤邊地節節增防外幷開政治會議對各界代表云近日粤局大變陳炯明吾與感情甚篤彼竟失敗許崇智圖閩處心積慮已非一日現我軍事上已稍有布置云云最近則直軍戰勝而粤又方注意於贛閩邊暫可無慮故當局對粤之布置目下亦可暫擱日來宮巷劉宅之做壽王永泉等均在座賞戲甚豐各軍官又假芝澗演劇侑觴兩處俱樂部亦同時成立大有泰平之氣象焉 
　　駐閩海艦被孫中山收去後消息傳來海軍界中人甚爲震動以此事發生閩人之於海軍不但失去一部分勢力且潛伏將來自相蹂躪之隱患而一部海艦正在助直攻奉結果尙在不可知之數也在粤海軍人員之家屬聞信亦大不安有搭船向馬江打探者有向報館查詢者各報又紛傳粤人仇閩被殺者若干人毛仲芳已被槍斃者越兩日由粤亡命回閩之人多至數百益生風鶴之驚嗣聞林永謨總司令已得許崇智林森等之保護已離粤赴港其家屬均已回閩當時被槍斃者除水手當塲抵抗外祇有永豐海琛等艦人員鄭張曾等四人人心始稍定其奔回者多川資不給於港則爲陳某於厦則道尹陳培錕爲之接濟陳培錕爲閩人故卽水手向之請求一紙船票亦弗吝也聞此次事變之發生有遠因焉有近因焉海軍閩人勢力之澎漲早爲粤人所深恨去年海圻水手降爲預備隊悉易以閩人時該水手等即有驅閩會之組織此次携帶槍刀奪艦者多屬此輩此遠因也奉直戰事將發生時北方海軍助直而陳炯明頗有聯直之嫌孫旣去陳而粤派之仇閩者乃乘機以收復海軍之說進在艦粤人爲之内應此其近因也惟當接收黄埔砲臺兩方尙未交替時某要人曾遣人通知毛林應將駐粤各艦開去毛氣驕而林腐敗均視粤當局必不出此手段遂演成此劇致爲海軍界所集矢現高級軍官拘禁於粤公安局者海軍總參謀毛仲芳海軍部副官倪則烺楚豫艦長鄭蓮培肇和艦長鄭次帆拘禁於水警廳者爲海琛帮帶葉心傳海琛大副戴克明等此外尙有多人在拘禁中 
地方通信 
[蘇州]  
　　二工成績展覽會省立第二工業學校於昨日（十五日）舉行成績展覽會男女來賓約有千餘人會場布置井然有條由大門入口挨次參觀各成績室試驗室後由操場側門出口絲毫不亂茲紀其各室之大槪入門後首爲禮堂琳瑯滿目均爲各界及該校畢業生之祝詞次爲土木科成績陳列室陳列各種力學圖解水利測量圖及鐵路預測各圖約有二百餘紙次爲測繪班成績陳列室陳列各種平面測量圖及各色水彩畫次爲土木科測量儀器陳列室陳列儀器多數十種次爲土木科船閘活動壩及鐵路橋模型室中設便得而活動壩及向氏活動放水壩模型並鐵路鋼板桁橋船閘放水等處均有詳細說明次爲土木科第二成績室陳列春季郊外實習測量各圖次爲學校行政及歷年成績室陳列各件爲畢業生出路狀况表學生人數比較表各科試卷圖畫成績次爲應用化學科成績陳列室中分香料無機有機等藥品及顔料墨水等出品次爲燭皂製革班成績室陳理製造之各種出品外並附各項製造順序單次爲應用化學科出售各種出品部次爲紡績科成績陳列室各色緞料甚多而以三年生織造之袁前總統肖像及雷峯夕照兩種尤爲特色次爲絲織紋工班成績陳列室其餘各製造室器械室均任人參觀來賓有不明瞭處由照料員隨時說明十年成績斐然可觀足臻該校辦事之得人也 
　　高檢廳看守長易人高等檢察廳看守所於前月脫逃未决犯十名事後僅獲逸犯顧懷一名茲許檢廳長以該看守所長事前旣疎於防範事後又不能悉數緝獲殊屬玩視職務特將廖看守長撤差遺缺委第三監獄第二科長吳鵬舉調充業於前日交替矣 
　　更動大批巡官閶區第五分駐所巡官王連陞因病出缺當由袁署長派本署曹巡官前往暫代一面呈報警廳茲悉昨日由李廳長訓令將閶區第七分所巡官任炳榮調任第五分所遞遺第七分所缺以第三分所巡官張景華調充幷以南區第二分駐所巡官孫長泰調充閶區第三分所巡官以二等稽查員許福堅升任南區第二分所巡官遞遺二等稽查缺以警察敎練所事務員兼車站臨時檢查王希坤升充遞遺事務員缺另委錢其强接充又北區第一分所巡官王鳳紀亦奉廳令與敎練所正班長盧景隆對調各巡官奉令後均已分别謝委視事矣 
　　檢騐刀傷男屍蘇盤門内蘇州府學宮前草地上昨晨（十六）五時許發現刀傷男屍一具年約三十左右身穿黑羽紗長衫内襯白布短衫下着方格布褲黑襪革履發現後即經該管地保報請縣署立派承審員帶同檢驗錄事法警入等臨場檢驗當場驗得該屍胸前腦後共有刀傷三處另在衣袋内抄出白布手巾包一個内藏小洋一角銅元二十餘枚至被殺原因尙未悉 
[無錫]  
　　驅逐大帮賭匪澄屬青暘鎭南沿河府城隍廟前日節塲忽來巢湖帮賭船四艘椗泊廟塲船内約有賭匪百餘人幷藏有鐵尺小刀手槍等凶器旋在典當塲上擺設大賭局一般鄕愚紛紛入局輸嬴甚鉅該鎭商民大起恐慌卽令賭匪離鎭詎匪首蔡某提出離鎭條件須貼伙信費四十元方允他去各商見勢難拒卽報告該鎭警察第二分所及力驅逐所長史佐才得報立派巡長曹蕙芳帶領武警察前往驅逐另派警巡邏街市詎賭匪不允解散該警以人寡不敢與抗立卽回報史所長據報卽邀集偵緝隊十餘人同往驅逐各賭徒聞訊紛紛奔逃該帮匪見賭徒四散即用武力阻止當塲打傷看客劉阿根一名傷勢頗重賭匪亦卽停止賭博迨偵緝隊到塲見已散局僅拘賭徒四人押所罰辦該匪船亦卽離鎭矣 
　　測量澄錫馬路澄錫建築馬路一事在澄邑方面早已設有交通事務局着手進行錫地方面因資本家意見尙未一致以故遲遲進行近聞常宜澄三縣將建電車路錫人認爲大好機會於前日派工程員四名測量路線以便着手建築云 
　　攻破青暘紀念日夏曆四月十八日爲太平軍攻破青暘鎭之日當時有志士數人抗敵而死事後該鎭人士將死事者神位供入東街忠義祠内以留紀念前日爲紀念日上午由該鎭學商各界在祠公開追悼會到一百餘人當有謝心畬祝肇階陳昌言丁誦香李仲丹等諸人演講當時被難詳情云 
[常州]  
　　繭行定期開秤武進四鄕所育之蠶已經大眠惟略有遲早三數日之譜故各處繭行開秤之日期亦各不同據聞東北兩方繭行以該處蠶繭收成較早又與錫邑有連帶關係已定夏曆本月二十六日爲開秤日期至於西南各鄕蠶繭收成較晚須延緩二日至二十八日開秤此項日期各繭行已經訂定祗須繭業公所開會時發表矣 
　　屠宰稅易人承辦武進屠宰稅前由南大街張義昌主人聯合某某等所承辦今已年滿不願續辦近聞已有金潤祥顧銀大等四人呈請縣署承辦此稅據已訂明全年保收稅額總計大洋一萬九千元惟須付保證金二千元故金某等四人各認五百元昨已籌集送交縣署以便接收矣 
　　檢定敎員報名之截止武邑檢定敎員之報名巳於前日截止統計本屆報名者較前屆祗有二分之一六日内報無試驗檢定者祇有吳晋堵百興周聖績三人報受試驗檢定者王弼徐澤李冠英莊安則等一百四十八人前届臨時規避本屆報到者有李穠等二十一人縣署以照片尙未補齊故彙訂及造册須稍緩數日凡前届規避本屆願應試者儘可三日内報到過期槪不補報云 
[松江]  
　　商界失竊後之防衞松江西門外各商號以德泰等被竊案延未破獲議决呈縣限緝各情已紀前報茲悉縣署據呈後已准飭該管警區及偵緝隊上緊跴緝該區巡官張紉秋亦知各商號連遭失竊實由於警察巡邏之不力已於前晚起親自率巡以資防衞該處各大商號亦巳决議自衞方法將該區境内已毁各要道柵門先行捐欵恢復並雇用更夫專司守衞等事云 
　　女校籌備學藝會松江公私立各女校定五月二十日開第一次聯合學藝會業經該會籌備主任朱敏齋楊純武張蔚丹周鐵橋楊紫蓉等於十五日下午開最後之籌備會茲將議决之籌備事項錄左（一）與會學校爲私立景賢女中公立松筠女職業縣一女高縣二女高私立景賢兩等恆德兩等四德女國聶氏女國景賢第二女國明德女職業公立松育幼稚園等十一校（二）經費預算一百五十元已函勸學所撥濟（三）職員會長溫知事會務主任勸學所長張彬士縣敎育會長張蔚丹縣視學倪伯英縣署三科主任顧稼軒等四人司令周國珍郭迪芝陸文笏余詩瀾浦劍俠朱萃等六人會計縣敎育會副會長楊純武周鐵橋兩人編輯圖書館長雷君彦學委吳子祥松市十六國民校長沈玉旋縣一高校長錢魯詹等四人糾察軍樂報告第一二九十各團童子軍紅十字醫生侯念言馮友鹿沈乙黎張家驥等四人書記王子彝等四人幹事柏天一等十八人招待王希祥等二十七人陳設馮國安等四人至陳設部分因職務繁重又議定分擔以會塲上之學藝台及司令軍樂官紳席等木台四座及立竿圍塲等職歸體育塲職員馮國安等紥採懸旗與應設之柏枝牌樓等歸與會學校之學生於事前共同籌設其他種種設備歸敎育會等承乏（四）入塲劵本限三千張因事實上不敷分佈决定添印二千張（五）表演節目已由與會各校編送齊集經籌備會彙總審查確定共列七十三節（節目從略） 
[揚州]  
　　商會拒絕採購軍米淮揚鎭守使馬玉仁前派董軍需官至邵伯採購軍米適値該處米荒因於前日來揚購辦江都縣商會已以自顧不足無力接濟軍米婉辭拒絕矣 
　　新洲鄕請給購米護照江都新洲等鄕民食恐慌經保衞團總陳煥章等集議繼續開辦平糶預定夏曆六月中旬秋收後截止約需米六千石須費八千餘元由伊等公司籌攤特呈請縣署轉呈財廳給發赴外省購米護照以利轉運 
　　請欵修圩之不准縣屬五潤洲堤埂去歲被水衝塌三百餘丈經該洲公民毛高富等呈經義振會津貼四千二百元修補現毛等以工程浩大仍需四千五十餘元無法籌捐具呈縣署請欵以期早日完成王知事以此事前奉省令令其就地籌欵批示該民等遵照省令辦理 
　　修竣圩堤之報告鎭揚水災義振會近查北鄕湖西一帶岸工除東西灣由業戶自行捐修外其餘各圩均巳一律竣工至護興圩抗阻工程之僧人覺正亦遵章修竣昨特函告縣署查照並請撤銷拘究該僧人前案 
[鎭江]  
　　食物一律加價近來銅元充斥洋價飛漲每元可易銅元一百七十二枚市上各項交易凡以錢碼計算者均受影響現猪肉魚鴨鷄蛋茶烟酒點心各物均於十五日起一律加價以顧成本 
　　各縣蠶事消息近來温度適中雨水不多適合於育蠶天氣預料本届收成總在八九成以上刻下舊鎭屬各縣大帮蠶汛早者大眠開葉遲者三眠開葉最早之處爲徒陽兩縣約在夏曆四月二十四五日即可開秤收繭云 
　　貧民改食麥麵揚中縣沿江各洲去歲大水爲災顆粒無收刻下米價飛漲每石需洋十二元民食頓起恐慌一般貧苦之家均已改食麥麵矣 
　　籌設義敎支會鎭江失學兒童經調查尙有五六萬人茲聞敎育會勸學所特籌設義務敎育期成會丹徒支會現已草擬簡章俟與各機關會商妥洽即宣告成立 
[南京]  
　　全省自治協進聯合會開會記江蘇省五道地方自治協進分會曁六十縣地方自治協進支會分推代表來寗於五月十三十四兩日在夫子廟江寗地方自治協進支會内開聯合大會計到五道分會代表七十餘人决議案件如下（一）吳庚鑫提議合全省五道分會曁各縣支會共組一江蘇省地方自治協進會聯合會議决通過並定聯合會成立日期爲陽曆六月十一號公推籌備員尅日通函召集（一）朱衣提議公推代表赴保定吳巡閱使處請其督促各省速即依據法令實行自治並陳述意見請吳函致本省齊王兩長以資提倡議决先用全省分支各會名義函吳請求後再續推代表前往（一）江都海門支會提議公推代表赴京呈請内務部咨催蘇省尅日依法爲目治籌備之實施議决先用書面要求内部咨省署速即依法實行俟公積金籌足即行選派代表赴京（一）黄進思提議從速徴集公積金以爲籌備聯合會成立會並赴京保請願等用議决以模範自治一二屆同人每人攤認五元每縣支會各攤認五元如未成立支會者即由各該縣道自治畢業同人公攤五元該欵均以議决案函到五日内即寄交南京城内中正街廣藝街南口五號昇平醫院對門周壽田朱紹甫兩君合收（一）江寗縣支會提議公函省議會陳述舊縣議參會不能恢復請予依法主張議决以五道分會曁六十縣支會名義各以公函分致省議會說明舊縣議參會不能恢復之理由請予依法主張公道（一）周長康提議通函各縣道自治畢業同人尅期成立縣支會議决照案通過（一）周長康施賓提議催促各縣從速組設縣自治籌備處議决以五道分會名義呈請省長通令各道轉飭各縣迅速設立縣自治籌備處一面由各縣支會或道自治畢業同人邀集法團士紳督促縣知事尅期成立（一）吳庚鑫陳燮均提議擬用五道分會及各縣支會名義公函上海國是會議加入本會團體以重自治議决查照國是會議每省法定團體得公推代表三人與會之通則由全省五道公推三人卽日致函國是會議請予加入（一）張權施賓提議各縣自治講習分所除宜興溧水等縣已告成立外因公欵無着尙多未開辦擬變通定章酌收學費俾資挹注而獲早日觀成議决仍以根據去冬催辦部令督促各縣撥欵開辦爲原則各縣如無欵可撥即酌收學費以爲補助總以尅期成立爲歸束即日分函各道自治畢業同人查照辦理（一）徐海道分會提議呈請省長飭令各縣撥回自治經費議决俟聯合會成立呈請省署查照八年八月通飭各縣一律不得挪用自治經費之省令嚴令各縣查照撥還（一）豐縣支會提議地方公欵公産現未指定用途者呈請省長通令各縣撥歸自治經費之用議决俟聯合會成立後由豐縣支會具函來會代爲轉呈省署查核辦理現該聯合會同人正在辦理議决案各事並積極籌備聯合會成立大會事宜云 
　　義敎期成會大會消息江蘇義務敎育期成會因籌商義務敎育經費事項定於五月二十七日開臨時大會除已分别通函各縣推定代表屆時赴會外茲將致全體會員函錄左敬啓者本會因籌商義務敎育經費事項議定於省議會開會時開臨時大會業經函請貴縣勸學所敎育會及期成會支會會同推舉代表二人屆時赴會幷請敎育廳令縣照行政會議辦法酌給代表旅費在案現在省議會業已開會本會定於五月二十七日上午九時在南京中正街講演廳開臨時大會除通知各代表赴會外合幷函達執事屆時蒞會會商一切是所盼幸專此泐布順頌公綏江蘇義務敎育期成會啓 
[福州]  
　　倒賬釀成殺人案福州謝翔高及陳鳴岐父被刺案久未結束日前上海地審廳陶刑庭長來閩偵查黄山箱屍案大理院發還更審後又聲請移轉管轄大理院前兩日指定移轉江西南大街久和號夥友吳松生殺人放火案閩侯地審廳宣判死刑而南台下杭街和豐南北行又發生白晝殺人事該行承友王之妹前充管賬因事去職在帮内爲經手故與該行仍多往來月前承交一盤該行早料其不免倒欠不允經掌盤名灼哥者從旁擔任謂如有倒賬其承仲之在欵百餘元可以扣抵結果此盤生理倒去四千餘元近該行以改組清算此賬雖縣未了唯承仲存欵先爲扣抵之妹不甘以行家倒賬承友賠墊斷無此理該掌盤則堅執有言在先八日王復到行與該掌盤齟齬悻悻而去少頃又來不及數語即舉小刀刺該掌盤額角右臂及臍部時行内僅彼兩人適有土匠在瓦上工作聞呼救聲即下兩人尙扭作一團急前勸解立即棄刀而走而該掌盤已血涔涔僵仆地上矣嗣即舁往醫院救治臍部傷重恐有生命危險九日經地檢廳派員臨驗幷調查當時行刺各情形而去惟下杭街爲南台商業繁盛之地而商界仲友又多安分守己之人竟演此惡劇而兇手更能白盡兎脫殊堪詫異云 
雜評一 
[大舉清鄕（默）]  
　　自吳張一戰而潰兵徧直境自馮趙一戰而潰兵又徧預境直豫兩省人民受戰禍之損失尙有限而受戰後潰兵之隱患乃無窮盡此兩省人民所以急急謀大舉清鄕也 
　　雖然清鄕亦豈易言哉從前之辦清鄕者非敷衍奉行卽實行騷擾地方未受清鄕之利而先食清鄕之害其總原因由於無熱心愛民之人以主持其事假使以向無紀律之軍隊辦清鄕其害固甚於匪盜又使以戰勝氣高之軍隊辦清鄕則視地方若被征服之俘虜而任意踐踏害亦等於寇至故以今日而言清鄕非以有紀律之軍隊假手於地方有物望之士紳組織極完善之方法以切實辦理之不可 
　　嗚呼清鄕特善後中之一事耳聚多數之潰兵而成匪以遺害地方猶之聚多數之腐敗官僚而成惡政府以擾亂政局非有大舉清鄕之决心與手段以澈底掃除此種盤踞政局中之惡勢力則猶之辦理清鄕之不澈底其禍根仍留於地方也故曰清鄕猶戰後之小事 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[内國公債前途之危機]  
　　鍾世銘挪用鹽餘▲各機關指撥關餘 
　　國聞通信社云本埠總商會日前接北京銀行公會來電謂鍾世銘挪用鹽餘外部屢請指撥關係内國公債前途發生危險請共謀挽救總商會當以内國公債一項關係全國金融當此公債基金發生問題之時自應亟圖防危之策當即致電外交部籲請維持公債基金原案茲將前述兩電探錄於下（一）北京銀行公會電云總商會並轉各團體公鑒内國公債基金整理案内本以關除鹽欵爲大宗鹽餘一項鍾代部任意挪用又不宣示用途致以復到期之公債本息均有無着之慮關餘一項現在各機關動由外部向公使團商請指撥長此以往勢將無欵可付公債前途異常危迫本公會有會同保管之責爭無可爭不敢不行公示以圖補救萬一尙希全國債權人共謀挽救母任企禱北京銀行公會元（二）總商會電云北京外交部鈞鑒接北京銀行公會元電稱内債基金以關餘鹽餘爲大宗鹽餘一項鍾代部任意挪用關餘一項現在各機關動由外部向公使團商請指撥長此以往勢將無欵可付公債前途異常危急等語木會查内國公債整理基金案内曾經呈明以各常關收入及海關稅餘欵除償付二四年公債及七年短其公債本息外所有餘欵儘數作抵不足之數再在鹽餘項下提撥等語是關餘一項應完全作爲内債整理基金之用與鹽餘情形又有不同不得再聽各機關指撥昭然若揭上年公債本息幸在關餘項下提撥一千五百七十餘萬得以勉爲應付未致愆期本年應還公債本息計需二千四百七十餘萬元而關餘一項照總稅司估計之數恐至多不能逾五百萬兩尙不及去年之半即使恪遵原案悉數儲作基金巳慮不敷還本付息之用謂再徇各機關之請以指定的欵任意挪用必至基金無着本息虛懸内債信用一落千丈全國金融胥將受其影響應請鈞部竭力保持原案無論何項用途不得再於關餘項下動支以免危及基金釀成停付本息情事實深企禱上海總商會叩删 
[魚販罷市四誌]  
　　洋照市價短收百文作爲解决 
　　魚販罷市已經四日前日（十四）下午魚販代表四十人集赴寗波同鄕會理事長李徴五君家請求出爲調解以維生計魚行得所堂並延狄百克律師顧問一切李君遂向兩方面接洽大致决定每一銀元照現行市價短一百文計譬如每元兌價一千七百文魚行收入改作一千六百文算則照日前規定每元已升加百文矣昨日下午一時寗波同鄕會邀集各魚行經理長源行陳寗華裕潤公司李春芳源裕行李廷琛同仁昌行胡小亭瞿長順行瞿鶴鳴諸君魚販總代表施志岡陳阿毛二君及何飛律師同鄕會代表李徴五陳良玉樓其樑　椒伯諸君假一層會長室開談話會先向魚行方面說明規定洋價之苦衷略謂魚行方面每年對於魚塘皆須預放資本銀元進出每元亦規定一千五百文魚販方面則皆係賒欠日期長短不定在魚行方面實預備三副資本乃因洋價暴漲受虧絕大故對於魚販似不能照市價辦理云云魚販方面亦述明種種苦衷次由同鄕會代表請雙方量力讓步終求魚販魚行二方面不致受虧討論數小時結果準照李徴五君主張每元進出準隨現行市價短收百文聞魚行方面已表同情魚販方面亦認爲滿意遂由雙方簽字作爲解决云 
　　又函云本埠各魚販與各河魚行因洋價爭執停止交易已届三天前日由樓其樑陳良玉等約同各行主至城内大生衖漁業公所集議尙未履行昨日仍由樓等函約各行主至寗波同鄕會開議解决辦法法租界内各菜市售賣鮮魚者比前兩日增多法總巡費君深恐有恃衆强迫各魚行停止開秤及强令各魚販賤價出售擾害營業情事故於戕次黎明時卽派探目沈德福率同通班包探至十六舖地方分駐各魚行前嚴行查禁外並加派中西越各巡捕分往菜市街八仙橋設攤等處如查見有恃衆强迫停售及擅自代各魚販以賤價售賣者當塲喝阻如敢不服卽行拘入捕房聽候訊究 
　　又函云日昨魚販罷市各小飯舖以及飯作居戶俱受其累惟有一種小本小販日恃販賣博利賴以生活萬難如大行販之束手以待故昨晨菜市街西自十點鐘後有小魚販在各衖内私賣無不利市數倍蓋各行販均因清晨七八時防禦甚嚴至九十時咸未顧及故居戶得以購買云 
[水爐業議决加價]  
　　銅圓日賤之影響 
　　本埠南北兩市水爐同業共有四百數十家邇來該業中見市上銅元日賤洋價繼長增高每元已可易一千七百文乃由領袖杭國治邀齊閘北各路同業代表沈鴻業張聲洪王德勝盧永祥王榮道許朗山王阿五陳傳章王金山陳文錦等又南市城内外各路同業代表陳志康方正記薛萬煜傅定卞天悠張宏林趙彝富張慶松孫富田黄榮根等於昨午在滬城虹橋北堍萬福園茶肆開會討論補救銅元方法略謂吾業每日開支如房金火食水煤等項悉是洋元作價但逐日營業類皆小錢居多吃虧頗鉅若不急籌補救實難維持查各同業現在門市售水一杓取價一文但一杓熱水計重十四兩嗣後每杓改爲二十兩取價二文其中與店主方面不無小補且主顧亦不吃虧各代表一律贊成當塲簽名加蓋圖章午後由該業領袖具詞偕該代表等同投上海縣公署稟求給示曉諭以資遵守沈知事諭飭靜候示諭飭遵 
[各團體討論抵制輕質銅元]  
　　定星期日開聯席會議 
　　國聞通信社云南京路聯合會發起之各商業團體討論銅元聯席會昨日下午在該會開會該會職員及各工商業團體代表計到三十四人對於抵制輕質銅元及補救辦法意見極多大致爲請求停鑄杜絕進口及實際限制使用二種决定於本星期日（二十一）下午在該會重開討論輕質銅元聯席大會表决實行舉有籌備委員九人分頭接洽各商業團體屆期與會討論想届時必能議决切實辦法也附致各團體公啓云謹啓者前以銅元充斥洋價日高貽害商業非淺特於十六日召集各商業團體聯席會議會同討論惟是此事關係重大必須愼重討論茲定本月二十一日（星期日）下午一時假座南京路聯合會開第二次聯席會繼續討論敬請各商業團體届時推派代表蒞會會商辦法無任企禱云云 
[水菓業爲銅元米價再呼籲]  
　　水菓地貨商業友誼會虞植卿等昨上書省長云鐵珊省長鈞鑒敬啓者敝會前爲銅元充斥食米步漲已於三月三日呈請鈞座禁阻銅圓濫鑄密查私鑄混銷及糧食私運出口高抬價値等情瞬已七十餘日至於米價至今仍售每石洋十二元左右尙未見跌而銅圓一層非惟不能縮短反而步步加長由每圓易錢一千三四百文起今已至一千七百餘文日長一日其奈之何照此景象觀之非至二千之外不可嗟乎日求升合一般負販勞動之小民將何以堪茲因銅圓充朱之故百物昻貴之時各工業工人多爲生計艱難問題而罷工爭加工資者日有所聞魚販爲魚行魚價售與販戶用錢碼作價而行家收進貨欵時要用銀元而銀元每圓限價作錢一千五百文因此各魚販暗受虧耗每圓有二百文之數故於前晚輟業抵制昨日已實行罷業矣又有南北市菜市負販同人爲茭白一物向售錢碼今客戶亦欲改用洋碼發售而南北菜市負販等戶亦欲同盟抵制不買不賣現在蘇省客戶到之貨竟然無人顧問雙方抵拒各受虧耗以上情形均爲銅圓充斥而發生若不早爲補救恐險象環生不可收拾矣素仰省長痌瘝在抱顧恤民艱務懇速籌善策以維治安而蘇民困迫切上呈不勝感盼待命之至水菓地貨商業友誼會聯合會虞植卿上五月十六日 
[京奉車仍不能開至唐山]  
　　京奉路線客車已可由京開至唐山已誌昨報茲悉該段直奉二軍愈接愈近雙方開火軍事吃緊故昨日（十六日）起客車不能直達唐山客票仍售天津至北京車站之間滬寗滬杭二路局接京奉路來電後唐山車站之聯票仍暫停出售 
[航業消息紀要]  
　　烟津間恢復商務▲大批銀洋裝赴大連 
　　津浦鐵路通車後上海對於北洋各埠之商業已漸恢復本月五號以前之各客商停止辦貨者今已漸見採辦故本日怡和公司之官升輪出口此間已有洋貨棉織品等滿船貨裝去此爲京津戰事結束後商務恢復之第一聲 
　　昨今兩日本埠有現洋六十餘萬元運往大連灣係由本埠各銀行裝去者此欵由某日輪裝去四十餘萬元另有二十萬元候輪運去云 
　　上海運往紐約之水脚近又大跌茶葉運貨每噸祇收美金三元桐油每噸祇收美金八元其餘各貨較前亦一律改收十分之八或十分之六不等因此中美航路内之紐約航運尤加難辦矣 
　　太平洋郵船公司之彼德亨利號輪即日將從紐約來申裝來有火油七千箱機花一千件松香二百件餘爲五金貨 
　　提督公司之松木邦輪昨已抵滬裝到花旗木五十萬尺雜貨一千一百噸又有西格里洛克號昨亦到滬由紐約裝到剪口鐵等三千四百九十四件紙烟一千五百箱烟葉二百桶哈利根洋燈八百五十箱 
　　中國郵船公司之南京號今日可抵上海船中有大條一百餘根聞不在上海起卸須轉至香港提取其餘進口貨爲五百噸船到時停泊於招商局之中棧云 
[昌興公司改派輪船之外訊]  
　　上海泰晤士報云本埠昌興公司昨接芒特萊爾總公司來電稱蒙梯格爾號及日本皇后號兩船此屆抵加拿大後不復駛回遠東將以加拿大皇后號及澳大利亞號皇后號二新船代之該公司之有此更動聞因前二船噸位過小駛行於太平洋殊難獲利之故至將改駛何班今尙未悉按日本皇后號乃一八九一年派入太平洋班蒙梯格爾號乃後九年派入當時均爲東方航輪中之領袖今乃退居後位近年來太平洋航務之發達於此亦可見一斑矣 
[商敎會廣徴裁兵意見]  
　　全國商敎聯合會駐滬辦事處接北京國民裁兵大會寒日通電（已誌昨報）後昨日該辦事處除致函本埠各法團乞派代表共策進行外並致康南海岑雲階章太炎張季直陸幹卿譚組安張仲仁范靜生聶雲台黄任之穆抒齋余日章李登輝等諸君徴求同意云 
[紅十字會之電音]  
　　西安紅十字分會來電紅十字會總辦事處鑒此間自前月發生戰事瘡痍滿目分會出發戰地前後救活兵民掩埋陣亡計千餘人所有用欵多係乞貸緣秦省連年軍興異常窮瘠分會深受影響今戰事猶未息藥品用欵均極缺乏祈鈞會照章接濟不勝盼禱西安分會叩文 
　　信陽紅十字分會來電（上略）眞電悉信陽戰事完結據救護隊報告救出傷兵及陣地傷民九十五名均送醫院療治並據掩埋隊報告掩埋陣亡軍官兵士及人民共八十八名餘函詳信陽分會删 
　　開封紅十字分會兩電（上略）眞電寒到戰事初起本分會臨時募欵購藥耗費甚鉅謹聞開封分會 
　　又古城車站附近仆屍遍野本分會今早派員率同救護隊前往掩埋特聞開封分會删 
[海軍總司令之通告]  
　　海軍總司令公署昨日通告各艦隊官佐將士文云爲通告事近聞粤隊發生變故畛域橫分危言聳聽竟有謂海軍向行其福州主義者此種挑撥伎倆顯係受人嗾使有意煽惑軍心至堪痛恨查海軍緣起創自左沈二公初設馬江海軍學校彼時風氣未開閩粤兩省地處濱海因之海軍先達以兩省人爲多此事勢使然也嗣後分設學校於天津烟台南京吳淞黄埔等處即欲使全國人士咸知海軍爲近世立國所必需所徴學者亦皆兼收並蓄隨地取材毫無畛域之見故現在軍中後起皆各省俊秀按資循格蔚爲海軍舟楫之材此固昭昭在人耳目者乃粤隊此次變端有少數不良分子爲人利用以派别之謠諑挑撥全軍之感情以濟其破壞大局爭攘權利之計祇圖逞快一時置海軍前途於不顧言念及此令人心痗姑無論此舉爲孰是孰非要知海軍本屬一家縱有耰鋤箕帚之小嫌亦何致宿恨深仇之疾視往者不諫來者可追倘能自知悔悟會當共泯糾紛本總司令在軍數十年與官佐士兵休戚與共痛癢相關凡我同袍類皆公忠明哲當能引爲告戒斷不致爲簧口所搖惟際茲國步艱難外侮日亟尙望萬衆一心共襄阢隉本總司令有厚望焉特此通告 
[棉紗布疋審查會之中國委員]  
　　賴發洛施弼 
　　修改稅則委員會特組之棉紗布疋審查會各國代表尙未推出中國方面將推賴發洛及施弼二會辦充任因賴氏雖非華籍而對於中國貿易情况極爲明瞭至施氏則爲久於任事海關之人於貨價調查尤富經騐也 
[限制改籍將頒補充條例]  
　　本埠自屢次發生訴訟因改籍問題而糾葛後本埠商會曾具呈嚴密取締以維商民安寗交涉署亦將是項情形詳陳外交部請示辦法茲聞外交部經數次研究後以臨時自由易籍不特華人失其保障且中國司法將更失去其効力故已擬具補充條例不久卽可頒行云 
[軍政界歡宴顧維鈞紀]  
　　松滬護軍使何豐林·江蘇特派交涉員許秋颿·於昨日午後七時半在署設筵歡迎駐英公使顧維鈞幷延中外官紳作陪到者海軍蔣總司令徐警廳長王道尹沈知事英法公廨關聶正會審官薩廠長商會聶會長等西官如駐滬英法美日比各國總領事均由陳科長楊秘書招待筵間各有演詞軍樂悠揚觥籌交錯備極一時之盛茲錄歡迎詞於下駐英全權公使太平洋會議代表顧少川博士歸自倫敦道經滬上得以頻親風采今日設讌洗塵猥承博士賁臨幷荷中外嘉賓聯翩蒞止欣幸如何溯自博士奉使重洋八年於外職責以内之事固靡不措置裕如而對於政府所畀各項重要職務均能尊重民意發揚國光不獨國人翕然稱頌卽友邦亦一致推崇焉又念吾國派遣駐使數十年來專對長才後先相望而如博士以少壯之年膺使命之重時會愈艱責任愈鉅聲譽之美勛績之隆尤覺難能而可貴他日者洊長外曹總持國政春秋正富功烈方長其造福吾國家者更有使吾人不勝其欽企者也謹進一觴祝博士健康爲國珍重 
　　又哥倫比亞大學同學會定於二十日下午八時在西藏路一品香宴請顧使又聞顧使赴京行期已定於下星期日（二十一）云 
[章太炎講學展期訊]  
　　江蘇省敎育會延聘章太炎氏講學業講七期茲得確息本星期六即五月二十日職工敎育館因中華職業敎育社開大會自用不能同時作講學塲所只能展緩一期於五月二十七日續講省敎育會聞日内即函知章氏並設法通告聽講者云 
[職業敎育社年會之秩序]  
　　昨報載中華職業敎育社定五月二十日在中華職業學校舉行第五屆年會茲悉是日上午十時起先招待參觀該校各工塲及職工敎育館該校工塲以營業上之需要聞較往年益加擴充職工敎育館爲增進勞動界幸福之新建築分科學生理衞生圖書等部籌備已大致就緒下午二時起開會由東南大學校長郭秉文博士主席除報告社務校務等項外並請駐英公使顧維鈞博士·國立同濟醫工專門學校校長阮介蕃演講尙有原定美國家事敎育專家金漱與鮑翰台斯東二女士之演講則以二女士因要事入都不及南下祇能與次日家事敎育研究會同時展緩舉行是日會畢假座寧波同鄕會聚餐並歡迎各地職業學校代表云 
[慈善團遷塚案之近聞]  
　　國聞通信社云慈善團遷塜一節迭誌前報現聞該團董事已將法公董局換地找銀二萬五千零三十四兩於此案未曾解决時如數收受學商公會專函責問該團置之不理各界聞之頗憤沛國族會前日函致慈善團謂此次開會覆議務請顧及衆情從長計議照目下情形大局之轉移全恃慈善團董事覆議如何云云 
[昨日公平拍賣之市况]  
　　戰事後第一次開拍 
　　自津京間奉直發生戰事滬上公平怡和元芳三洋行拍賣疋頭洋貨亦因之影響停呌四星期至本星期始開始拍呌昨爲星期二輪値公平拍賣之期計排列羽綢斜羽綢尺六元絨泰西緞洋紗細布市布原布紅標漂布等疋頭三百二十三件計一萬五千零三十疋比較前停拍末次多二十九件計一千六百四十九疋客帮中到者皆不十分踴躍故所拍之價跌多漲少津帮長江均略有購買其餘本街亦稍有拍進市面大約非得大局全喧不能樂觀云 
[昨日之金融市况]  
　　昨日現幣市價上午爲七錢二分五釐七毫半下午收盤七錢二分五釐半比前日漲六毫二忽半因有溧陽嘉湖繭市用途之故 
　　銀拆上午二錢九分下午又略大至三錢一分較前日大起三分滙豐及各銀行收欵四十萬兩絲茶均將上市銀根仍不見鬆云 
[昨日之外幣市况]  
　　昨（十六日）外幣市面異常岑寂因標金逐步疲弱是以除各種盧布及馬克無變化外其餘各票大都跌落英金票跌五分買價爲七元七角五分荷蘭票縮一分半買價爲六角二分花旗票低二分買一元六角九分法郎跌二釐買一角五分三新加坡銀元跌二分買價爲八角五分港票跌五釐買九角九分五老頭票跌一分買價爲八角一分馬克買七釐慮布千元新票買四兩二百五十元票買一兩一錢五百元票買十四兩五元至二十五元票買九兩五錢價與前日相同並無變化云 
[昨日之國内滙兌市]  
　　昨（十六日）京津兩匯並無行情濟青自「六日」無市面後至昨日始有來電濟南濟平暴跌九兩五錢計每千兩合申元一千零四十一兩銀元跌落十三元五角之巨每千元合申洋一千零零四元半青島膠足並無變化計每千兩合申銀一千零六十五兩五錢七分正金鈔則遞漲三元半每千元合申洋九百八十八元漢口洋例亦無更動每千兩合申元一千零二十六兩五錢銀元每千元合申洋一千零零二元較前日市價計疲去一元五角沙市九九銀每千兩合申元一千零七十兩宜昌宣平每千兩合申元一千零二十八兩五錢銀元漲二元每千元合申洋一千零十四元九江南昌蚌埠徐州清江溫州等銀元每千元合申洋一千零零五元蕪湖海門銀元每千元合申洋一千零零四元安慶蘭谿銀元每千元合申洋一千零零四元半南京蘇州鎭江揚州無錫常州宜興南通等銀元每千元合申洋一千零零二元杭州寗波嘉興湖州紹興餘姚等銀元每千元合申洋一千零零三元重慶九七平銀每千兩合申元九百七十七兩五錢成都九七平銀縮五兩計每千兩合申元一千零零五兩萬興九七平銀每千兩合申元九百九十五兩重慶成都萬縣等銀元仍與申洋相符價格亦無變化云 
[友華銀行滙市報告]  
　　昨日友華銀行滙市報告云十五日倫敦大條銀價近遠期各長半便士美國銀價長至七角二分一二五倫敦紐約滙價爲四元四角五分今日此間各國滙價僅美金升至七十八元其餘漲落甚微晨間開盤時市况頗硬英鎊成交價六七月份三先令七便士三七五美金成交價六月份八十元五角七月份八十元二角五分未幾稍平某時英鎊購進價七月份縮至三先令七便士二五美金購進價七月份八十元二角五分下午市况回硬實際較上午更甚收盤時英鎊售開價近期至九月份三先令七便士六二五美金售開價五六月份八十一元遠期八十元七角五分昨日印度及中國在倫敦購銀倫敦紐約市况俱見硬 
[車糖市價大疲]  
　　車糖市面仍有愈趨愈下之勢客帮完全不起滬上存貨湧積昨錦茂號有嗬囒商輪一艘裝申三半包車糖二萬五千包左右用蔴袋裝來又粗砂嗬白一萬餘袋生沙嗬赤二萬八千袋現已卸入某洋棧神戶廠開盤十一元塊角六千包價劃七兩零五分陽曆六七月期東糖現貨如此旺到市面已被壓坍致劃盤現貨三半始劃七兩後跌五分爲六兩九錢五收盤又跌爲六兩九錢二分五五月份只抛六兩五錢六月份六兩九錢七分五人心惶惶躉戶着急觀其市面尙難立足也 
 
 

Page 14

 
 
[温州新茶起運赴津]  
　　温州新茶上市後天津帮即首先動辦市形尙佳詎適値奉軍進關津京之間發生戰事滬上天津駐滬分號接電止裝止辦致將成交之貨延擱未去現已恢復原狀前日又接天津總號來電云戰事告終交通恢復各貨銷路亦漸起將貨速裝至津云云分莊接電後將前所購之貨裝津昨日招商局之新銘輪船出口先將買定之茶裝去候得復電議價續辦云 
[菉豆價格大漲]  
　　菉豆一項前月由各粉坊大批買進以來價至四兩以上茲因國内適當夏令出銷時機而國外銷路又有西洋莊連日向行家購辦爲數甚夥均係裝往西洋機器磨坊製造食品之需致市面驟佳中關貨價三兩六七錢底貨銷完昨日漢口貨中關漲至四兩明光貨四兩四錢 
[滅除蚊蠅之討論]  
　　前日（十五日）滅除蚊蠅會假江蘇省敎育會開全體職員會到者職員十六人滬北工巡捐局衞生科主任馮陶然警察廳司法科長代表尹村夫均到下午七時開會公推王立才君主席首由黄任之君報告前次會議滅除蚊蠅事宜由南北二工巡捐局籌欵由淞滬警察廳負責執行由昆蟲局派員指導由各公兩各學校宣傳協助此爲假定辦法前日警廳已有函復非常贊成此舉仍候警廳再有函來確定進行報告畢即討論各部進行辦法王大章君謂宣傳方法有二（一）演講由學校舉行提燈會以引起人民注意（一）分布印刷品以警廳區域爲區域並宜按照地段依次執行宣傳事務次尹村夫君云警廳對於滅除蚊蠅事已於本日行文南北工巡捐局馮陶然君謂北市工巡捐局對於此舉極表贊成次黄任之君云得鄒秉文君函告吳偉士博士明後日可到滬如欲請講演者可於十八日前開一演講會演講滅除蚊蠅事如南北市並行講演亦可並謂十九晚中華職業敎育社年會有電影擬將滅除蚊蠅等片加入二十日職工敎育館開幕有蚊蠅談話一劇儘可約人往觀又謂宣傳部可否推一主任由主任商請各職員定一具體辦法至此於各部組織略有討論嚴濬宣君云研究部研究蚊蠅之害及滅除方法宣傳部宣講蚊蠅必須滅除之理由總務部似宜加調查數人調查蚊蠅之發生俞　元爵君云宜幷調查於宣傳部王大章君云宜分區域擔任各事則事易接洽黃任之君謂卽請王君規劃分區辦理王彰孚君云事宜速行宜從南市先行做起餘可依次推行嗣由王大章君報告宣傳部幹事會議結果决定（一）請勸學所通告各學校定期爲衞生游行並設法用紙製蚊蠅等件務使人人注目如能將捉蠅等器具趕製趕賣尤佳（二）活動影片由會請青年普益社擔任按日分期開演（三）請研究部撰著至簡之「蚊蠅之害及滅除方法」傳單末由宣傳部研究部公議指定公共體育塲爲接洽地點經衆贊成遂散會已十時矣 
[涵江關扣留土布之交涉]  
　　旅滬興化駕記號前將土布二千疋由招商局廣濟輪船裝運至福州涵江地方銷售被該處海關查無免稅單將貨扣留勒令補徴關稅該號以土布已奉令准予展免稅釐今該貨突被扣留心不甘服報告興安公所董事函致上海縣商會請即轉電涵江關監督陳明理由要求將扣貨釋還茲該號接涵江豫大聯號來電稱該處海關稅司堅欲索閱江海關所給之出口免稅單再行核示若無免稅單交閱須繳稅銀八百元始可將貨發還云 
[木器工一部之波折]  
　　本埠製造洋式木器之全體工人因生活程度日高要求洋商各行主增加工資本帮工人已由水木公所董事張效良邀集各做手磋商辦法該董允許函商洋東請酌量增加等情已誌昨報茲悉本帮工人業已遵該董事之勸解於昨日上工惟寗帮工人在滬工作者計有二千名左右每天所得工資在大洋三角之譜現擬要求大包作主唐順泰馮森泰馮成泰賀源泰侯梓昶陳榮昇馬福泰馮樹興江鑫泰方大心等十家增加工資每天原定三角改爲四角五分聞該工人等昨在閘北寳山路義品里二四七號門牌西式木器工人工業會决議致函大包作主請即答復並聞作主方面均不承認照加故此尙未答復云 
[藴藻浜站火車撞壞汽車紀]  
　　昨晨有五千二百三十二號汽車一輛滿載虹口益利採辦之牛羊肉雞鴨等食物由滬駛淞交與停泊淞口三夾水之花旗兵艦供給軍人之食詎料行經藴藻浜車站栅欄之中該汽車機忽不動其時適値自滬九點鐘開淞之火車由張華浜疾駛而來汽車司機人見時機已迫急在汽車上舉手招呼圖免肇禍但火車司機未能得悉汽車中止情形故仍直駛車站停車始知汽車阻在軌道立即停駛已經碰撞當時貨物汽車中連司機人共有七人三人隨車翻倒該車損壞不堪車站柵欄亦已折倒所有食物盡行墜地跌下之人當由路警等扶起多已受傷有某甲受傷最重壓斷腿骨且傷頭足僱坐在淞回滬之某汽車送醫院醫治恐有性命之虞其餘就吳淞醫院療治惟司機等四人未致受傷事後鐵路機廠頭目西人等到來騐看龍頭有無損壞之處據該站站長云當出時之際柵夫關照亦已不及旋由六區警署區長劉治民派巡官于廣海隨同長警到站調查緝警照料午後墜地各物由滬益利僱人收拾用船裝至兵艦交卸損壞之車經上海保險西人蒞淞察看將壞車設法拖申鐵路總管亦派人調查是班火車到淞乘有花旗兵不少由某西人將車攝影比及抵淞已誤時有三刻鐘之久 
　　又函云昨日上午十時許虹口華美牛肉莊夥張阿順用汽車載送牛肉往吳淞於途與火車相撞汽車全部被毁張阿順自車中跌出頭腦受傷頗重立即不省人事當經同伴車送張阿順往同仁醫院醫治 
[華洋義振會籌備導淮]  
　　連年蘇皖等省水災厥因淮河久未疏濬所致是以本埠華洋義振會提議導淮以免再有此種重災發現曾電北京總會茲得復電極端贊成此項根本救災計畫幷促從速積極進行河南軍省兩長曁美國駐寗領事戴維斯及上海美總領事漢口華洋義振會密爾司蚌埠分會賈君安慶分會韓仁敦來函對於導淮俱表贊同並謂俟有的欵當盡力協助與滬會一致進行共襄盛舉江蘇軍省兩長亦來函表示同意幷欽佩佛立門君之學術何護軍使張一麐君來函均擔任名譽會長於導淮設施上願竭其能力贊助期底於成該會於本月五日推定孫仲英蘇育德兩君爲正會長陸伯鴻君爲副會長現已電致世界著名之美國水利工程專家佛立門君告以導淮委員會之經過及預計設施大槪詢其能否來華擔任工程師之職及須欵若干云云 
[上海推定松屬慈善欵産董事]  
　　陸松侯賈季英 
　　六縣敎育慈善欵産聯合會於上月間開會議决舊松府屬慈善欵産董事會每縣應推舉二人前往組織董事會以資督率當經呈奉省署指令照准昨日下午二時上海縣勸學所所長上海欵産經理處總副董事上海縣敎育會正副會長六縣敎育慈善欵産聯合會上海代表曁各市鄕經董慈善團正副經理等齊集也是園開會討論當由到會各董討論之下一致主張根據六縣聯合會之議决案上海應推董事二人經衆公决推定陸松侯賈季英二君爲松屬慈善欵産董事會董　由欵産處呈請縣公署委任並請轉呈省長並咨行松江及有關係各縣醒照四時散會 
[南市錢莊提議自費招募警察]  
　　南市各錢莊近因同業泰興小錢莊日前被盜搶刦巨贓迄今未將贓盜破獲同業咸有戒心不得不急籌保衛之法爰特聯絡提議擬由同業中公同集資請淞滬警察廳代募警察三十名左右沿途分駐自行保衛以免莊司等送銀往返蹈此危險一切經費俱由該業擔任刻已議决函請縣商會轉呈徐警廳長設法代募其制服及薪餉俱歸警廳長主持一切聞此事不久即須實行招募云 
[全國司法會議之昨訊]  
　　全國司法會議籌備處大會日期業經由各省代表開談話會决定於九月十七日齊集滬上開正式大會已迭誌本報茲悉該籌備處現將歷次開談話會以及各省贊成函電並經過情形刷印成册於昨日分致各省曾經來電贊成之各法團如杭縣鄞縣永嘉江寗淮陰長沙思明懷寗蕪湖開封洛陽信陽武昌夏口濱江等各律師公會曁東吳大學法科神州校友會湖南羣治達材公立三法政學校南京公立法政學校東南大學及山東高等審廳廳長等各法團參考並請各法團於開大會之前預派代表來滬共商改良司法事宜云 
[國是會議五次談話會紀]  
　　國聞通信社云八團體國是議於昨日下午四時四十分開第五次談話會到十五人公推何積煌主席先由書記報告（一）北京江經沅等來電（二）湖南總商會代表赴津已函該會另推（三）濟南律師公會續推杜應斗爲代表（四）顧維鈞公使允本星期五下午三時蒞會茶話（五）山東農會續推張啓昆張濤爲代表已起程（六）經費僅存一百餘元（七）江蘇省敎育會已於咸日通函未推各省區速派代表次主席謂對江經沅等來電請一致主張裁撤巡閱使應如何辦法沈信卿謂裁撤巡閱使尙非根本辦法况本會尙未正式開會不能有所表示待開會時再由江等正式提出議案主席以保留付表决通過至代表欲私人發表意見則聽各人自由次對本星期五顧維鈞公使蒞會談話先期通告各代表準時蒞會並略備茶點至會中經費將次告罄衆主待開大會時再議擔任方法又本星期四之談話會常會仍舊舉行俾可準備與顧公使談話資料討論畢工商友誼會送到公函一封衆以該函封面書『上海七團體國是會議收』與本會無涉無權可加答復議畢五時十分散會 
[飛虹學校之儲金贖路辦法]  
　　飛虹學校爲贖路事發通告學生家長云敬啓者膠濟鐵路經吾國代表在華會力爭始得備欵贖回其代價三千萬日元槪由國民擔任將來該路收回以後即歸國民管理現上海贖路儲金委員會已經成立正在積極進行該項備金並非捐欵存於銀行專備贖路不得移作他用由銀行出立贖路儲金存摺以爲將來調換股票或債券之憑證年息六釐如滿一股尙有紅利分配輸欵者不獨可取得債權人或股東之地位苟能如數募足即在世界各國亦當驚服吾國民之毅力也勿謂我之一元無濟於事勿謂少我一元無關大局聚少可以成塔積少可以成多一事之舉庶賴衆力以責家長之熱心愛國當無不洞達此理贊同此舉也本校贖路儲金即日開始進行請貴家長力爲提倡無任企禱敬請貴家長台鑒閘北市立飛虹學校敬啓五月十六日 
　　附飛虹學校贖路儲金辦法（一）儲金以一元爲單位（一）不滿一元之儲金得存於本校（每次至少須滿銅元五枚）由本校給以存摺爲憑但無利息俟積滿一元時再存入銀行（一）一元以上之儲金或由儲欵人直接存入銀行或託由本校存入指定銀行（中國銀行）均有存摺爲憑但存摺必交由本校蓋章且記錄其金額以備查考（一）此項儲金並非捐欵但一經存入銀行不得中途提出由各該銀行給以年息六釐每年陽曆六月十二月底各給算一次將應得利息歸入儲金項下（一）儲金存摺須妥行保藏以備將來換領股票或債券之用（一）本校儲金總額預定七百元爲最低限度凡本校學生均有輸納之責每名擔任金額如左商業科生每名四元國民科三四年生每名二元國民科一二年生每名一元（一）本校分全校學生爲六組每組擔任金額之總數其最低限度如左商二三組一百二十元商一組一百六十元國四組一百三十六元國三組一百三十四元國二組八十元國一組七十元（一）各組之募集儲金方法由各組自定之（一）向他人募得之儲金亦得歸入本組之總金額（一）本校儲金之結束期第一次定五月底第二次定六月底（均依陽曆）（一）何組儲金先滿定額或超過定額時與以名譽奬勵 
[黄濟條陳贖路貯金辦法]  
　　注重内地以期普遍 
　　國聞通信社云昨　裁釐加稅研究處副主任黄濟擬具贖路貯金補充辦法數條呈交本埠籌贖膠濟路委員會酌奪提倡其辦法錄下（一）對於内地宣傳以華府會議所得外交關係鼓舞國民精神爲主一致儲金應編週刊報告一週以内儲欵之總數（一）對於本埠銀行儲欵固屬相宜能以錢莊邀入更添助力因工商界與莊往來較爲密切應請錢業公會凡入會之莊皆可爲儲金機關並望道高望重之經理予以宣言懇爲提倡（一）對於内地宣傳務使青年學子人人有國民外交之思想發揚民志馬立國之本應請商務書館秋季發行國文敎科書内添編入華府所得之權利儲欵贖路之重要增進國際信用爲立强有力之政府先聲每册編入由淺入深使小學生皆能印入腦際（一）内地旣無銀行儲欵機關未備應請總辦事處發行國民勵志儲金劵一五元兩種懇請郵務司許可由各處郵局代爲發行凑成幾元便爲一股即寄上海指定銀行掉換正式存摺以資信守（一）對於學生利用暑假之間組織宣講團前往各該處聯合學生就近宣講所有宣講之件應早編定屆時分發備講（一）對於儲欵每週比較應給一興趣統計表如畫鐵路火車設置鋼軌沈木車頭每進行一格作爲十萬元比例俾易明了云云 
[俄災振濟會消息]  
　　俄災振濟會上海部因結束在即昨又發出催交捐册通函云敬啓者屢奉蕪辭想早亮鑒此次歐俄旱災赤地千數百里死亡枕藉顚沛流離敝會本恤鄰之義爲籌賑之舉前曾送上捐册想已募得成數然挽救垂斃之災黎端賴時雨之早降捐欵無論多寡務請於本月二十一日（即陰曆四月二十五）以前惠擲敝會俾集腋成裘及早運糧振濟望弗再事遷延一待新麥有秋嗟來誰復願食况敝會已决定於本月二十六日爲正式閉幕時期以便結東報告一切而慰彼嗷嗷待哺之災黎也專此敬頌功德無量云云又昨日該會收到捐欵如下南洋兄弟烟草公司五百元商科大學九十四元小洋一百六十六角銅元十一枚聖瑪利亞學生會小洋十角倪榮泰十六元黄老太太二十一元小洋五十九角銅元四百零一枚應志成四元小洋五角吳志麗十五元董鯉庭五元胡忠朝二元小洋四十二角銅元十四枚 
　　俄國最著名之莫斯科演劇團日前抵滬俄災振濟會游藝股聞訊前往接洽已誌前報茲悉昨日午時該會游藝股主任任矜蘋君假座西藏路一品香招待該團代表請爲俄災振濟會演藝巳經該團允許定五月二十一晚（星期日）八時假靜安寺路夏令配克戲院開演該團曾環游歐美各國聲譽頗盛最近在北京天津表演亦受歡迎而長於跳舞諸女士尤爲贊許稱賞云 
[寰球學生會之新計劃]  
　　會所遷移卡德路寰球中國學生會自去冬遷至霞飛路以後各種事業如設寄宿舍以便利會員增交際幹事以聯絡各界會務雖日見發展而會員方面以會所地點過偏於西往來頗感不便即以房屋支配亦不敷應用又該會自建會所雖在積極進行然覓地鳩工究費時日在一二年内此規劃宏大之新會所亦不易即告成功因此於過渡時代必有一相當會所以發展精神上之事業頃者該會得前江蘇都督程雪樓君之贊助租定卡德路九十五號大洋房一宅爲會所至月杪即行遷入除繼續設置寄宿舍外更以餘屋增設第二日校校長由第一日校校長吳和士君兼理由朱少章吳敏於二人主持云 
　　增設第二日校之先聲寰球中國學生會旣决定於卡德路增設第二日校所有一切籌備事項由朱少章吳敏於二君積極進行前日（星期日）正午十二時柬邀敎育新聞二界人士在一品香宴會到者二十餘人先由主席吳敏於起立致詞次朱少章述籌備第二日校之經過情形次（江蘇章了軍會）潘競民（市北公學）唐伯耆（時報）戈公振（申報）謝介子李嵩生（復旦大學）陳定謨殷以文均有演說及切實之意見發表尙有吳錫嘏沈韞芳吳曼若等均願意襄助進行 
[近週中之紗花市况]  
　　紗本星期來紗市初屬平定至後因奉直戰事雖告結束然政局一時難望平定故趨勢仍然疲軟各客帮需要清淡銷胃不起價格遂致疲落各種現貨市况十六支及二十支　及低支各紗均較跌三四兩不等三品紗漲落不一最近市價較上星期好起六七元聞三品方面華商購買頗多計價五月期二百三十五元十仙六月期二百三十一元九十仙七月期二百二十八元五十仙八月期二百二十八元十仙九月期二百二十八元十仙十月期二百二十八元至於三品前途殊屬混朦其趨勢如何要須視中國政局若何而定本埠現紗略有辦去者爲江西漢口厦門汕頭等帮北方仍無需要廣帮亦因北伐聲浪甚高商人無意營業至最近價格計二十支如意一百六十四兩五錢二十支三羊一百六十五兩五錢各較上星期市價跌二兩四錢十六支紗如意牌價一百四十五兩五錢較上星期跌落三兩餘牌均跌聞一星期中共計成交約四千包印紗存底枯竭交易仍不暢旺本週中有百包開出係天津及内地各帮辦去云 
　　花本埠花市依然堅秀各花交易不惡價格立定較上星期無所變化美棉仍節節漲高據里物浦及紐約來電本星期行市又漲計里物浦現貨美棉行市已高至十一辦士又百分之六十四較上星期竟漲七十三點紐約行市最近計五月期十九元四角七分七月期十九元五角一分十月期十九元五角一分十二月期十九元四角二分一月期十九元四角四分現貨二十元零一角半較上週現期貨各好起一元半以上本花成交價格計陜花火機及本花各三十三兩寗波花衣三十兩零六錢今後外棉行市看漲故本花趨勢亦斷不至疲落云 
[虬江路之加租潮]  
　　虬江路成和里房客聯合會近爲房主沈德泰對於該里房屋去年曾加租一次詎未逾一年現又通告從本年四月份起再行加和該里房客等因連年加租有增無已羣相驚異特於本月十五日召集該里房客開會討論對付方法其議决事件如下（一）該里房屋形式簡陋造價極輕年久失修漸形傾圮去年曾每幢加租三元今未及一載又欲每幢加租二元當此商業維艱如此增加無已實違禁令難於擔負應一致拒絕（二）先致函該里經租泰利洋行婉商取消加租（三）公推代表專辦此案（四）請五區商會援助進行（五）如不得圓滿解决即稟請警廳署按照上年告示保護禁止（六）聯合閘北各房客聯合會一致對付以上各件全體贊成通過並聞該房客等對於此事進行程序理守秘密非達目的不止云議畢散會 
[安愼坊收房捐案解决]  
　　仍歸北工巡捐局徴收 
　　北四川路安愼坊房主梁姓日前忽代外人徴收房捐經當地團體及各商民羣起反對茲悉滬北工巡局亦委託該局洋務顧問張籋雲君提出抗議該房主已覺悟昨由該坊經租賬房克明洋行將日前業已代收之房捐按戶如數退還各房客仍歸滬北工巡局微收此項交涉遂告解决 
[懸賞偵緝泰興錢莊刦案贓盜]  
　　滬南鹽碼頭泰興小錢莊被盜刦去現洋鈔票等巨贓後即經松滬何護軍使令飭軍警各長官上緊嚴緝逸盜限日破獲淞滬警察廳長徐國樑據上海縣商會轉函呈報後以十六舖一帶原係商業繁盛之區防範何等綦嚴乃盜匪等竟敢於崗警林立地點侵入商舖搶攫銀錢實屬駭人聽聞查該管署長官對於是案事前疏於防範事後又追捕不及其疎忽之咎實難卸責爰特令飭分别各記大過兩次仍勒限十五天以内着即會同本廳偵緝隊認眞分投嚴緝務將此案贓盜破出獲解來廳究懲並由廳懸賞洋二百元通令所屬一體偵緝以期速破一面又函請英法兩租界捕房請爲派探協助緝拿云 
[嘉定同鄕歡迎顧維鈞]  
　　昨日正午十二時嘉定同鄕假座美麗川菜館歡迎顧少川公使是日旅滬蘇商學界人士及本邑敎育會商會會長地方士紳等到者約五十餘人均經顧使一一接談席間由主席許蘇民君致迎歡詞略謂顧君在凡爾塞華盛頓兩次會議爲國爲鄕增光不少梓鄕敎育實業尙見幼稚希望顧君分其爲國宣勞之功對於梓鄕事業加以指導及贊助云云繼由楊衛玉黄允之兩君先後致詞略謂嘉之向來有名人物大率爲文學家顧使以外交家所衝壇坫爲世界偉人同鄕之景仰不自今日始而今日之得親風采共話鄕情尤爲快幸繼由顧使答詞略謂鄙人向在國外不克與同鄕諸公接談爲憾今日得共叙一堂飫聆敎益實爲感快鄙人越昨曾返梓鄕覺各種事業較之八九年前已覺進步此由邦之敎育家實業家盡力所致鄙人極願隨諸君後有所貢獻云云是日外交部司長周傳經君稅則委員會廖世功廖世綸二君省敎育會沈信卿君及顧公使胞兄敬初中彪二君均出席云 
[青浦旅滬學友會常會紀]  
　　四月十四日下午二時三刻青浦旅滬學友會假上海縣勸學所開第一次常會出席者大同一人·孤兒院一人·美專一人·民立三人·女子體操一人·職業三人·東亞體操一人·浦東中學一人·通惠三人·路礦一人·二師九人·計十一校二十四人主席孫繁熙記錄胡人龍議决三件一决月開交誼會一次所備茶點費由會中給撥時間與常會期交互地點由理事主任臨時指定一决本會會員錄附印本會月刊後面不必另印單行本且以後會員陸續加入即可陸續添印一决本會須調查確實入會會員數其方法以前次出席者認爲正式會員有名而未經出席過一次者通信商酌否决一件孫心盤來函提議本會常會期可指定每逢陽曆單月第一星期日地點亦指定一處通告可免發僉以爲此種方法容易遺忘仍照以前辦法擱議一件胡人龍提議修改章程陸禮華以爲時間有限待下次常會時舉行惟於會期之前各會員最好將章程中不妥處預先寫信至理事主任排入議程庶繼手 
 
 

Page 15

 
 
本埠新聞二 
[滬北公學之衛生熱]  
　　北四川路滬北公學平時對於衛生事宜本極注重去年曾加入青年會衛生運動擔任調查里巷衛生事宜並勸種牛痘以遏時疫成績昭著茲聞該校本届衛生尤爲注重預防除聘滬唯醫院院長陳兆華博士爲衛生顧問外並實行捕捉蚊蠅之類希圖减少毒菌之傳染刻正竭力預備各種衛生預防法云 
[青年會今日之兩演講會]  
　　青年會今日下午五時請駐英公使顧維鈞氏演說六時在會客廳開歡迎會已先期柬邀各界名流及維持贊成贊助等會員列席陪座共表歡迎凡欲聆顧氏言論者均可往聽屆時當有一番盛况也 
　　又該會智育演講會今晚八時敦請古滇大文學家李約翰孝廉演說「雲南苗夷之進化觀」孝廉學識淹博著作等身對於彼方風俗人情知之最稔著有苗夷雜錄傳誦一時凡百士女欲知苗夷進化情狀者盍往聽之 
[女青年會體育師範之體育表演]  
　　女青年會協會委員會與上海女青年會委員會定於十九日（即星期五）下午四時三十分在女青年會體育師範學校操場（荆州路三十七號舉行園游會屆時滬上人士臨蒞參觀者定極一時之盛會間有體育學校學生表演體育是日如適天雨則改在該校健身房舉行不更時日云 
[吳淞中國公學商科畢業預紀]  
　　吳淞中國公學自復活以來因經費支絀大學專門部僅設商科該科第一届學員二十二人將於今夏畢業山該校董事會派員監攷成績甚優經董事會長熊希齡校長王敬芳派往河南中原公司實習内有四人留美一人留英三人留日茲將該科學業學員姓名籍貫探錄如下（以姓字筆畫多少爲次）白恒愉（河南）朱樸之（江蘇）江世煌（安徽）吳功成（江蘇）吳純涵（江蘇）余天覺（四川）李運南（爪哇）李鞏（河南）羗極（江蘇）施欣履（爪哇）胥以亙（江蘇）陳熾（江蘇）陳學存（廣東）陳仰賢（江蘇）孫錫珏（江蘇）張恩元（直隷）傅廣生（湖南）劉澤培（江蘇）蔣宗昌（江蘇）蔣宗福（江蘇）韓成保（爪哇）蕭子裳（四川） 
[省二師之紀念運動先聲]  
　　江蘇省立第二師範學校改設已十一載矣本月二十八日（即舊曆五月初二日）爲該校改組紀念日經職員會會議公决商准賈季英校長朱香晚敎務長許可即於是日以上午九時起就校開運動會並表演學生技藝成績午後開校友會時並柬請學界名人演講佐以餘興入晚聚餐會至時該校丙辰年之畢業同學全體商假該校唱歌室舉行五週紀念時並刊印紀念文學等品致送同學云 
[職業學校校友會]  
　　中華職業學校校友會迄未成立現由畢業生唐海等發起組織就緒現乘年會時於本月二十一日舉行成立會其發出通告云逕啓者我校開辦迄今已將四載出校服務之同學數近百餘面無精神上之組合故出校者無與母校聯絡之機會更不能與在校敎師及同學携手而獲磋磨之益誠屬憾事爰有校友會之組織定於本月二十一日上午九時開成立會推選臨時職員討論進行辦法茲將簡章奉寄一份尙乞鑒察幷請見敎以策進行無任企盼專此幷頌公安云云 
[盲童學校游藝會豫誌]  
　　本星期五晚及星期六下午在夏令配克戲院舉行 
　　滬西憶定盤路上海盲童學校開辦以來成效日著頗能得社會之同情今定於本星期五（五月十九日）晚及星期六下午假座靜安寺路夏令配克劇院開第五次遊藝會除該學校學生表演技能外並有中西女塾之舞劇女青年體育師範之舞蹈約翰大學滬江大學華童公學美國學校等之音樂唱歌中華音樂社之粤樂郭君開君之幻術易史二位夫人之三角箏羣賢蒞會加以贊助益可美觀聽矣 
[靖江旅滬同鄕會籌備消息]  
　　本月十三號下午三時靖江旅滬同鄕在籌備處開第三次職員會到者二十餘人由總幹事張麗生主席宣佈基本金應存置何處衆主張暫存會計科長孫琴堂君之承德沙號按月生息次由孫君報告收到籌備基金數目復討論會中聘請顧問事公决函聘方雲舉王茂廷盛聘如徐煒卿四君擔任再次討論調查手續由調查科褚愼齋君擬聘各業同鄕擔任調查職務再由會中正式具函聘請云 
[車慶雲就任憲兵司令之通令]  
　　京師憲兵司令泰華氏此次於奉直戰事停止後怱然失踪茲爲北京政府查悉以泰華失踪自應飭查惟京師憲兵司令一職甚爲重要未便虛懸現查有車慶雲熟諳軍事堪以委任接辦現車司令已到任視事昨已通令所屬各憲兵營查照　 
[利濟副券開奬紀]  
　　昨日爲利濟有奬副券開奬之期在南市久大碼頭敲總局内舉行茲將聞出之五大奬號碼及經銷各票號錄下頭奬二千零二十號寗波華美利二奬七千二百八十二號杭州義記三奬一萬七千九百九十二號蕪湖分銷處轉漢口吉祥春四奬一萬六千九百七十一號本埠善利全又四奬三萬四千三百七十二號嘉興永最利五奬一萬二千八百六十五號寗波大利源又五奬一萬六千五百六十九號本坤廣萬源 
[滬城火警兩則]  
　　昨午十二時四十分鐘滬城小東門南口德和祥烟紙店因午炊不愼遺火薪中致兆焚如當經各區救火會各驅救火器具馳往汲水灌澆幸時在白晝立時救熄不致成災一區二分所派警往拘該店經理到所候罰又前晚十一點十分鐘滬城方浜路廟東馬姚弄口張小泉中記剪刀店後進不戒於火延燒劉恒順佛馬店棧房並北鄰福順隆皮鞋店周泳興樂器店旋經救火會各會員分投灌救火即熄滅一區二分所飭警將張小泉店主馬寳成拘所楊署員訊判罰洋二元以儆 
[保存墳墓之應聲]  
　　漕河涇濟急社社長唐祖鎰爲保存墳墓事昨特致函上海市經董陸松侯函云逕啓者閱報載陸治平先生所擬保存墳墓各條祗聆之下具見辦法周詳莫名欽佩敝社同人近見四鄕墳墓時被江北流民糾合無知鄕愚擅行拆毁者不可勝計在無知鄕愚祗圖微利江北人竟恃爲專門營業肆意妄爲而不願他人骸骨抛殘實屬自無法紀同人等目擊心傷正擬請示禁阻以遏其風因思執事爲一邑之表率必能提綱從事以安幽魂如蒙鑒許敝同人極爲贊同願追隨其後鵠候玉音云云 
[通令協緝過境行刦之安化難民]  
　　松滬護軍使署日前據嘉定縣知事劉寳壽呈稱呈爲難民過境藉乞行刦報經勘明飭拿呈祈鑒核通緝事竊近年以來各省水旱偏災兵荒迭見極其所至飢民餓殍瑣尾流離所在多有職縣密近滬濱切近鐵路地當其衝尤爲絡繹若槪杜絕入境則無異坑之死地若任其逗留不去勢必滋生事端不料近月初間竟有湖南安化難民到縣分駐城鄕内外即經分帮給資遺送出境該難民迫於凍餒去時竟然沿途行刦曾經派警跟踪追逐爲害尤烈而被擾者已有兩家一據縣屬警察第二分所呈稱自蕩鄕韻土圖人民張福榮於四月六日清晨來所報告五日夜間突有盜匪十餘人來家搶刦所有失單候查明補呈請求分别轉報跴緝等情又據該縣屬第七鄕三十二圖人民潘熙復報稱四月三日下午二句鐘突來客民匪類爲首一人袖出李吉康名刺到處分擾强索聲言需洋五百元在倉皇之際各匪蜂擁而入將前後門把定喝禁聲張逕入房間翻箱倒篋刦去銀錢首飾等物幸僕人先時逃出在外入城報告由縣警所派警馳往捕拿匪遂東竄而去懇請嚴禁客民入境以杜搶刦報告前來當派二等警佐魯其昌帶警跟踪追緝並將行刦情形勘明具復旋據該警佐復稱該項匪類確係過境難民除再派警並追正盜眞贓務獲外理合備文彙呈仰祈鈞鑒俯賜通令協緝解究以儆效尤等情昨由何護軍使令仰該管各軍警一體協緝務獲解究矣 
[南滙刦案盜犯歸案訊辦]  
　　搶刦浦東南匯縣境鄕民姜阿香家金銀飾物案内之盜犯唐福林一名業由上海縣警察所緝獲經熊警佐訊得刦掠地點係屬南匯縣管轄應歸該縣訊辦移由南滙縣知事昨派法警倪晋餘來滬投文上海縣警察所立將盜犯唐福林一名交由來警解回歸案究懲矣 
[盜刦美租界之押店]  
　　美租界北四川路一千六百三十六號貴興押店於前晚九時許突來盜匪四人躍入店堂各出手槍向店夥學徒嚇禁聲張當將櫃抬抽屜内現洋金飾（値洋一百餘元）搜刦各盜携贓逃逸迨該管捕房聞警立飭通班中西探捕馳往兜拿無着即向事主詢問各盜面貌服式歸稟捕頭諭着跴緝贓盜務獲解究 
[慣行路刦之周小八子]  
　　鹽城婦人沈徐氏住閘北叉袋角德仁里前日下午五時許出外泡水被江北流氓周小八子攔路搶取金環一只而逸由行人帮同抓獲扭入四區二分所贓己抛棄於途在其身畔抄出鍍金耳環一只經倪署員研訊之下周直認不諱並供鍍金環係在恒康里搶來倪君查得周前在廣肇路曾搶鄕人之鴨蛋一籃懲辦有案因判轉解司法科從重處治以儆不法云 
[席氏爭産案又起波瀾]  
　　　豐銀行買辦洞庭山人席立功昔年與其胞弟席德輝席友于等四人因爭奪其父席正甫之遺産在公共公廨涉訟迄未解决此項遺産尙有外人代管不料立功近亦病故後有葡萄牙國人狄義恩華人嚴雲達龔子漁等三人自稱受立功遺囑延律師具稟公廨聲請核准其代管立功之遺産公廨諭令登報聲明而德輝等遂各延律師進稟反對昨晨俞襄讞會同英包副領事傳訊兩方共有律師五六人先由聲請人之律師起稱反對者係以昔年所控迄未結束之案爲理由聲請人中雖有一係葡籍然其對於本案願具結遵照中國法律辦理並將遺囑呈案俞襄讞見遺囑係洋文當向該律師諭謂席立功旣係中國人民則遺囑格式應遵照大理院判例辦理當用華文着即詳細轉譯並須以華文爲準云云而反對者之律師乃相繼發言大致以該遺囑内之財産有一部係席正甫所遺據理賬員查明斷定不能歸席立功個人所有者數幾二十五萬六千餘金今請求人中又有一係葡籍將來彼必不受公堂戴制故請求另行派員代管云云聲請人方面之律師稱適牛門律師所言聲請人中有一葡籍恐其餘二華人將責任卸與該葡人而該葡人即可自由行動不受公堂制裁等語查前案理賬代管遺産者亦係外人何故對此而怱反對且席德輝等均已入葡籍今乃以葡人而反對葡人可謂　大之至彼等旣係葡商恐將來有不事堂諭之處若敝當事人方面當不違背公堂主張云云又據席德輝供稱立功係我胞兄故父親財産均由伊管把持許久我們已大受痛苦今又欲代管二十年我們待到那時都已死了且立功寫遺囑時我們皆不知等語中西官得供判候會商堂諭改期宣佈 
[書攤出售淫書之科罰]  
　　福州路各弄内之小書攤及小書店幾無一家不出售淫書敗壞風俗莫此爲甚昨晨總巡捕房包探潘連壁將出售淫書之俞福金冷安祥屠永成三名拘解公共公廨請究經關讞員會同美丁副領事質訊之下以此輩書賈若不嚴懲殊無以維風化各處罰金五十元無力各改押西牢兩月以儆其餘抄獲各種淫書一律銷燬 
[張美衡侵佔金條押五年]  
　　張美衡因侵佔泰亨源銀樓値價一萬七千兩之金條被控由捕房拘解公共公廨訊押已迭誌本報昨晨續審據該銀樓副經理傅鑑梅投案訴稱張係泰亨源雇夥盜取金條即逃往紹興原籍原告代表律師以旣將張獲案請求嚴辦而張延甘維露律師代辯謂因營投機事業失敗所致中西官以案經訊明被告張美衡侵佔罪已成立判决監禁西牢五年如能將欵交出准予核减刑期 
[西女指控西男恐嚇案]  
　　中有愛情關係 
　　某西女指控庽於滬南滄洲旅館内之西人羅惠杜至南京路三十六號屋内向伊恐嚇一案昨晨續訊原告代表律師聲稱兩造同在一公司辦事共有四年原告交際廣闊被告以是很不爲然近原告欲回國省親被告又出而阻止謂果欲去當以彈丸五顆爲贈品故原告訴請訊辦被告延甘維露律師辯稱被告所得薪水甚豐悉數給與原告至反對原告交際及回國兩層純屬愛情作用然被告旣乏手槍何來彈丸相贈應請明察原告上堂供稱被告欲與我發生愛情關係確有意思但我却未表示同意被告辯護以無手槍不致贈我槍彈然又焉知其不購手槍耶甘維露律師續稱原告所慮被告可以具結擔保斷不發生時西探目利扶司稟請將案改期容捕房偵查中西官遂判被告押候下禮拜二續訊 
[汽車撞斃小車夫撫卹完案]  
　　湯金榮推小車爲業向住閘北新民路協興里上月十九號推車經過海寗路被五千「百五十七號汽車撞傷由巡捕送往同仁醫院療治無效身死當時該院並未通知捕房以故未經官廳相騐遂由地保報堂領棺收殮日前有婦人湯徐氏投虹口捕房自稱伊係湯金榮之妻因伊夫死於非命請求伸雪捕頭派探孫阿慶調查得肇禍之汽車是日係斐列濱人仇林雷司乘坐昨將一干人證傳至公共公廨請訊首由西醫上堂證明當時醫治死者情形將騐傷單呈案繼由孫探稟明湯送醫院後我曾往該院調查傷狀嗣湯身死該院並未照向章通知捕房故捕房因不知湯死是以亦未報騐又由屍妻湯徐氏上堂請求伸雪並由見證李陳氏證明目覩汽車將湯撞倒情形該斐列濱人亦上堂供稱是日我車至海寗路吳淞路時係開慢車死者所推之小車滿裝石子與我軍併行旋見其小車倒於路旁是否係受我車之後輪碰撞我實不知惟死者其時拖住我車之後輪而其足骨確已受傷等語並邀吳桂元及西人到堂作證均謂係開慢車李襄讞訊畢商之英包副領事判屍棺給湯徐氏具領訊據各見證供詞汽車夫並無錯誤應由車主酌予撫卹完案 
[小車頭目爭生意]  
　　五區四分所巡邏隊日前巡經軍工路見小車頭目沙金標手執斧頭追趕同伴董景芳當即一併逮獲經焦署員質訊之下沙供在李華亭處爲小工頭每日工資洋一元詎今日董怱帶同小車夫二百餘名來奪民之生意將民手下之小車盡行推入浜内並用刀戳傷民之頭部故趕回家中取斧追來爲警逮案等語奉判轉解司法科押候訊辦 
[郭生蔭誤斃求撫恤]  
　　美租界靶子塲出店郭生蔭因於前日揩擦洋槍誤觸機關被槍彈擊中受傷倒地立時斃命由捕查見歸報捕頭將尸舁送騐尸所於昨午刻報請公共公廨李襄讞與英領包君蒞所檢騐得郭生蔭委係生前擦槍子彈未盡致誤傷身死遂塡明尸格升座公位捕房傳同尸妻郭俞氏到來詰據供稱死者係我丈夫現年五十一歲如何被槍擊斃我未目覩但我一家六口靠夫度日求請撫恤等詞並據西人投稱我上星期六在靶子塲打靶未將槍子檢盡致肇此禍云云經中西官判郭俞氏具結領尸棺殮應由該西人從優撫恤完案 
[反目妻吞燐自盡]  
　　住居華記路三百十三號門牌之婦人周萬氏於本月十號與夫　福口角忿不欲生潛吞紅頭火柴自盡當經氏夫覺察急將氏送院醫治當即回家延至前日毒發斃命事經捕房得悉派探將尸舁送騐尸所於昨午後報經英公廨李襄讞與英領包君蒞所檢騐之下即升座公位略訊一過判騐得已死周萬氏委係生前服燐自盡身死並無别故飭尸屬具結領尸棺殮云 
 
 

Page 16

 
 
[趙阿端在獄自盡]  
　　溺斃浴缸中 
　　趙長海有子名阿端日前在漢口睡無錫旅館内用刀戳傷鄭順寳之頭顱被控經新閘捕房將阿端拘押至前晚阿端將獄内洗浴間之自來水龍頭開放缸内儲滿清水遂投入浴缸後經管牢西捕查見已經溺死將屍撈起車往虹口斐倫路騐屍所昨午捕房將屍父傳往該所旋稟請公共公廨李襄讞會同英包副領事蒞所騐明屍體訊悉致死緣由以趙阿端係自盡身死判着屍屬具結領屍棺殮 
[漆匠猝斃]  
　　漆匠應照林昨日上午九時在法界嵩山路某號牌工作忽然倒地不省人事當經工頭舁送仁濟醫院醫治旋即氣絕斃命由家人備棺收殮 
[閘北小浜内男屍之檢驗]  
　　閘北孔家木橋小浜内發現之男屍張小三子即張茂堂前日下午經地檢廳派檢騐員吏到塲騐明委係淹斃並無别情由屍兄張晉堂等投案具結收殮了案 
[沈發根失妻被毆]  
　　沈發根寳山人住租界城都路開設紙匣作爲業其妻某氏被住閘北八字橋之木匠談阿和拐逃已久前日在寳山路遇見阿和互毆之下談頭面受傷由崗警一併拘入五區轉解司法科昨奉叚科員判解淞滬警廳核辦 
[夫婦串拐女子各押二年]  
　　江北婦人潘范氏串黨將海勒路三百九十六號門牌程季臯之十七歲女兒招弟拐匿無踪被程告發由捕將該氏及其夫潘恒祥拘解公共公廨押候查究在案昨晨提審據包探管宗餘稟稱該氏同黨傅媽前據該氏供避往蘇州鎭江等處會帶同該氏前往各該處均未尋獲云云該氏供稱此事實係傅媽所爲我夫祗代傅媽典質衣服俾傅媽作爲川資等語中西官以潘夫婦對於本案實有串拐關係判各押二年如獲到傅媽解訊再行核减刑期 
[科罰四燕子窠之主客]  
　　倪紹炎陳和生徐榮正卜紀平等分别在福州路福建路北海路等處私設燕子窠售賣鴉片烟供人吃食前日被捕房查悉派探往將倪等四名及烟民劉炳生江福林周根祥趙香全等二十餘名連同烟具一併拘解昨解公共公廨經中西官逐一質訊之下以倪係過犯判押西牢三月期滿逐出租界陳押二月徐卜兩人各押一月烟客各罰洋三元充公分别示儆烟具銷燬 
[婦人私設燕子窠]  
　　罰三十五元 
　　法捕房探目沈德福偵悉婦人朱王氏家私設燕子窠容人燈吃有違禁令爰於日前稟明西探同至該處抄出烟具帶入捕房昨日傳至法公堂請究先由捕頭上堂稟明前情並將烟具呈鑒詰之王氏供認私賣燈吃判罰三十五元充公烟具没收 
[幼妓石月紅送堂擇配]  
　　十三歲女子石月紅前由其母因貧賣與法租界陳張氏所開之妓院内爲娼計得身價洋二百四十元該妓於前晚至敏體尼蔭路地方拉客適爲包探徐新發瞥見以該女子年尙幼小豈能作此生涯實屬有乖人道故此拘入捕房昨解法公堂請究先由捕頭上堂稟明前情詰之石月紅供女子自願爲娼並非被人勒逼質之鴇婦張氏供女子實由其母領來售與婦人其自己情願爲娼不敢强迫中西官判姑念出於自願爲娼從寛張氏斥退石月紅送堂擇配 
[周仁卿騙洋押一月]  
　　沈小毛昨投法公堂控稱日前有素不相識之周仁卿乘商人出外之時至家中向妻子詐騙洋五元察悉扭案今有妻子在案可證沈妻其氏稱是日丈夫出外時周仁卿到來聲稱汝夫在外與人爭鬭須洋五元方可了事婦人信以爲眞將洋給伊取去旋丈夫回家始知被騙故此扭案謂求訊究詰之周仁卿供民人實與原告相識是日向其借洋有之不敢詐騙餘供支吾中西官判周押西牢一個月以儆 
[朱榮樹行兇押一年]  
　　蔣諸周昨投法公堂控稱有不識之朱榮樹至我家强行索借不遂所欲將我毆打致被賜傷腎囊曾至醫院醫治迄未醫愈故此報告捕房飭探將朱扭案請求騐究詰之朱榮樹供民人與原告係屬親戚因民人在申日久賦閒無事欲回原籍故向原告商借銀洋不敢行兇餘供支吾中西官判朱押七天期滿出境一年以儆 
[公廨准意商拍賣新世界]  
　　星報云十五日會審公廨審訊新世界控案由陪審員意費領事判决准原告意商某公司拍賣該産業以抵押欵按新世界於本年陰曆新年前巴發拍賣廣告但董事部及債權人美商某烟公司因金融市面頗緊難得善價同起反對故遂延擱至今今判詞准原告拍賣該産業被告得預限一價惟須於七日内存銀一千兩於公廨以充拍賣未成應有之費用第一次拍賣未成如被告於七日内再存銀千兩則仍可限價舉行第二次拍賣仍不能賣出則原告得不限價售脫該産業云 
[公共公廨訊案彙錄]  
　　昨晨公共公廨民四庭由俞襄讞會同英包副領事訊理（一）炳生輪船局主汪炳生欠債甚鉅逃避經公堂派員爲之理賬破産案債權方面有高露玲梁棣佺等律師代表訴追押欵或墊欵而理賬員亦繕具報告書呈案結果照理賬員報告第一欵周茂蘭旣係抵押權人應有優先權利昨將該輪船過戶執管任憑出租拍賣所有堂費理賬費廣告費及船員薪工洋七千零二十八元零七分並墊欵洋二千二百七十元應先由周茂蘭代付再向汪炳生訴追（二）葉知尙訴孫秋堂地皮糾葛案結果改期再訊民三庭由張襄讞會同俄員儀君訊理（一）司盧列淮赤訴華人梁誠謙郭齊松不付薪水洋一千元案被告代表梁棣佺律師請求减輕交保結果兩被告各交二百元舖保候訊（二）史波維羅夫訴克利馬夫違背合同請追損失案結果被告律師請求未便照准 
　　又午後民四庭由俞襄讞會同日副領事田中氏訊理（一）華孚銀行訴王友棠不理往來欠銀案被告不到結果登報十四天傳達（二）張硯耕訴童亞虞等不理貨欵及滙票銀案結果被告避不到案按照原告所呈證據判令童亞虞債還原告銀五百二十三兩魏志凌償還原告銀五百兩並利息（三）蔡鶴雲訴董阿寳不還借洋案結果候會商堂諭宣佈此外尙有兩宗因時已晏均改期矣民一庭由關讞員會同美約副領事訊理（一）蔚豐商業銀行經理冀壽伯聲請爲該行破産案結果本案債務人邵俯清堂邵清記趙慶玉三戶業據承認欠欵無訛應即判决限二月分别照數激還其債戶俞元仲江菊浦鈕元伯等迄未到案應即缺席判令該債戶等分别償還所欠之欵並登報十四天通告遵判履行逾限即行飭提訊追所有海豐麵粉公司股票應由理賬員變價再核（二）蔚豐商業銀行清理處訴張紱卿欠往來銀案結果着被告張紱卿於七日内照章具保遵前判履行所請復訊未便照准 
[介紹新刋]  
　　此次美國華盛頓裁减軍備會議於世界和平關係極鉅本埠大陸報曾推其館中記者許君建屛爲華會特派員前赴美京參與議席許君以明激之眼光爲精確之著述在美時曾作論說三十餘篇投載美國各報歸國後經該館之請復爲英文八篇陸續在該報披露頗爲一時中外人士所傳誦茲由該報印訂成册在望平街有正書局寄售每册只收回印本洋二角俾關心世事諸君得共悉華會經過情形與夫世界大勢之趨向云爾昨承惠贈謝謝 
來函 
[上海公民林善初致滬南工巡捐局路政清道員葛似耕函]  
　　似耕先生大鑒敬肅者本邑清道由警局移歸先生接辦居民等以爲滬人辦滬事爲地方自治之先導果能切實整頓成績較優又即爲恢復自治之張本乃先生任事於今數月今因天時漸熱始見煌煌局示取締垃圾小便維持公衆衛生違干拘罰云云先生愛護地方政以時行無任欽佩乃店舖居民蔑視局示並不遵照拘罰一層貴局亦不實行殊失威信鄙人不敏敢進一言現在各處垃圾桶是否敷用應否添設旣有之桶有無損壞應否修好（毯子弄底本有垃圾桶傾壞日久並不更置試問該處居民向何處傾倒垃圾）此宜注意者一平日挑夫貪懶往往掃除不凈日積月累遂致狼籍滿街汚穢益甚應否督率挑夫將宿穢掃凈（西姚家弄置有一桶未壞桶中滿貯垃圾永不挑去試問該處居民向何處傾倒垃圾）此宜注意者二此僅就目所見及之處而言其餘之類是者不可勝數以上二端非異人任似宜一一做好俾居民知貴局眞正能使街道清潔欲强之隨地傾倒垃圾而不肯不然貴局澂收地方稅捐不爲地方辦事居民方有詞亦焉能罰而先生徒藉官樣文章以爲卸責路政前途不堪設想公衆衛生愈形危險殊非地方之福也 
[太湖水利工程局來函]  
　　申報館鑒十三日貴報載太湖流域防災會成立會主席沈維賢稱太湖水利工程局用意在開放漲灘財政部函件又有擬發行三千萬公債票以湖田一千五百畝作抵之計畫事甚秘密由該局職員洩出消息等語殊爲可異本局並無發行公債以開放湖灘作抵之議沈君所稱由職員漏出消息究竟職員何人除已函沈君詰問外合行聲明請賜更正爲荷太湖水利工程局諫印 
[廣興號麥雲生來函]  
　　謹啓者敝於本月十八日黎明時不知因何失愼其時鄙人適在無錫進貨接電回申悲痛奚及但敝廠營業素稱發達存貨亦夥今閱二十日貴報登載敝廠停業云云曷勝駭詫諒係傳聞失實之誤用特據以奉陳伏乞賜予更正爲幸麥雲生手啓陰曆四月二十日 
來件 
[改良童子軍制服之芻議（顧拯來）（續）]  
　　（三）不合童子軍應用　童子軍制服應以適於童子軍之應用爲斷今日採行之英國式制服袴長不及膝部膝蓋露出曠野平疇不生障碍至叢林密箐榛芒没脛而觸膚則裂矣至作攀崖援壁探怪搜奇崖石嶙峋蟲飛薨薨則益不合用童子軍冬季制服雖爲毛織品然單薄不能禦寒非服大衣不可大衣値至昂貴團員豈盡能備之 
　　（四）式樣特異英國式童子軍制服式樣特異稠人廣衆間最易惹人觸目於是童子軍中有服以炫耀於衆者有以奇異而厭棄之者而童子軍與非童子軍因形式上之歧異不易接近畛城以分外人傳敎於内地衣華服履華履習吾國之語言風俗以圖與鄕人士接近蓋物以類聚天性使然形式異而精神渙散矣鄙人恒見童子軍携帶制服入校時必外表以物鮮有露於外者蓋欲以免去途人注目也童子軍制服之歧異而見擯於社會心理可見一班 
　　今日之童子軍制服有此四大障碍事業自不能蒸蒸日上其流弊必且喪失社會之信仰一蹶不振或則事業偏於豪富者流而貧乏之子弟不與也噫是豈吾人所樂聞者歟故居今日而欲圖吾國童子軍事業之發展必當以根本免除此等障碍爲先决事項而改良制服益不容稍已 
　　改良制服應以彌補上述之各項缺憾爲繩準管見所及莫善於採用學生制服其利有四 
　　（一）經濟學生制服之經濟人盡知之土産布匹皆爲良好衣料不若西裝之必求毛織品夏季單衣白色秋季夾衣灰色冬季則黑色而實以絮大衣亦然童子軍團員在校中上課時服之童子軍作業時服之家庭間操作時服之社會交際時亦可服之有此數襲而一年之衣服已備計其値夏季備兩套約需五元秋季備兩套約需八元冬季備一套大衣一件約需十二元總計二十五元以二十五元爲全年衣服費其經濟爲何如學生制服已由敎育部命令通行童子軍採爲制服則兒童入伍者可免另備制服又能養成樸素節儉諸美德法良意美莫逾於此未完 
中華職業敎育社通訊 
　　住址上海西門外方斜路三四八號 
[職業學校聯合會年會通告]  
　　本會年會已定五月十九日星期五下午二時起在上海小西門外新馬路南中華職業學校開會是日討論請撥職業敎育基金辦法並研究職業學校學程問題已請江蘇新學制職業敎育部分委員會加入共同商榷均關繫職業敎育前途甚爲重要務請已加入各校推派代表準時出席其未加入者並歡迎加入（男女子職業學校甲乙種實業學校中小學職業科其他實施職業敎育之機關均可加入）藉求賜敎次日晚在寗波同鄕會設宴聊表歡迎至槪况調查表如未寄請補塡倘有卓見發表亦希先期開示除專緘布達外合再奉告惟希公鑒 
　　附錄開會程序（一）値年主席中華職業學校主任顧樹森君致歡迎詞（二）本社辦事主任報告舉辦第一屆職業學校出品展覽會經過情形（三）提議事件（甲）討論舉辦第二屆職業學校出品展覽會進行方法（乙）討論請於退還賠欵及增加關稅項下撥給職業敎育基金方法（丙）會員臨時提議事件（四）攝影（五）職工敎育館試演電影 
公布欄 
[江蘇高等審判廳]  
　　民庭判决▲黄志高與劉允中等因餘欠貨欵涉訟控訴一案（判决主文）被控訴人在第一審之請求駁回訟費由被控訴人負擔▲姚禮生與姚趙氏爲田單糾葛涉訟上告一案（判决主文）原判撤銷本案發還上海地方審判廳速予更爲審判▲劉允中等與黄志高因返　價洋涉訟控訴一案（判决主文）原判撤銷被控訴人在第一審之請求駁回訟費由被控訴人負擔▲卞玉池因贖田涉訟抗告一　（决定主文）本件抗告駁回訟費由抗告人負擔▲徐大郎與趙景疇爲債務涉訟控訴一案（判决主文）本案控訴駁回控訴訟費由控訴人負擔 
　　批示▲李寳善狀一件不服　興縣知事判决李吉　敎唆殺人無罪一案狀請另案傳訊判决由查此案前經該民伯父李俊華呈訴不服業經本廳審理判决乃該民於本廳判决後狀請另案傳訊核與程序不符廳勿庸議此此（以上五月十六號） 
[淞滬警察廳]  
　　批示一件唐正和批來呈已悉查夫妻於離關係不覇於警察範圍以内所請備案應毋庸議此批▲一件吳炳炎　查李傳生藉故凶詐各情如果　實儘可就近報告警所查明核辦所請飭探拘提之處應毋庸議此批▲一件傳劉氏批查本案所陳各節案關民事業已諭令自向司法衙門起訴矣毋瀆此批▲一件沈阿生批查本案不屬於警察管轄仰速逕赴上海地方審判廳正式起訴可也此批▲一件張登基批查本案未據四區署呈報有案無從核辦究竟是何情形仰候行區查復核奪可也此批▲一件翁正祿批查本案關於婚姻糾葛不隷於警察範圍仰速逕赴上海地審廳正式狀訴可也此批▲一件孫連堂批業已飭保將顧何氏交案移法庭偵查追辦矣仰即知照此批▲一件顧錦林批呈及失單照片均閱悉准予　交偵緝隊派探查緝惟指稱姚福奎有誘逃爾妻歸氏嫌疑則並無確切證據未便率爾拘辦仰即知照此批▲一件金長根批來呈已悉准予行區按名拘拿解送司法衙門懲辦可也此批 
[上海縣公署]  
　　批示▲漕河涇鄕公民計訪賢揭秋林等呈爲任用匪人請收回成命由批據陳該鄕新委經董陳學詩各節多係巳往之事且其中含有黨派競爭意味此端殊不可開總之陳學詩亦係地方多紳公舉　已由縣委任將來稱職與否應候隨時查核定奪本知事因不以先入之言爲主然亦不能朝　暮更而有類於舉棋不定也仰即知照此批▲湯有銘等呈爲新董卑汚請收回成命由批據呈已悉已於計訪賢楊秋林等禀内明白批示矣仰即知照此批▲王金寳呈爲購屋奉佛請立案由批據呈購屋奉佛如果輿人無尤何致　人吵閙所呈恐有糾葛别情未便准予立案此批 
 
 

Page 17

 
 
   
 
 

Page 18

 
 
自由談 
閒話 
[繁華風轉記（二）] [  昭實]  
（將來之畫派與時裝）（我中國人其興起） 
　　巴黎城有二美而全世界視綫所集一曰美人風之時裝二曰美術家之名畫在巴黎看時裝宜在美婦人會集處斯固不言而喻然此等良會在一年中似亦有確定之時期如五月跳舞塲六月賽馬塲及二月間『女王之女王』選舉會塲一種巴黎美人風趁此標新立異莫不泱泱成大觀所不同者跳舞賽馬之塲尙非純然以美婦人爲主體故代表巴黎美人風最大季節實惟『女王之女王』選舉盛典 
　　巴黎散茵河Ｓeine畔有一大建築與世界著名之巴黎鐵塔對峙法文名得虜介銳宮Ｔrocadero建自一千八百七十八年崇閎美奐雄視萬方昻首向前一往無盡中有容納五千衆之大禮堂原爲博覽會塲今於其他舉行女王之女王選舉盛典巴黎全城凡二十區向例先由每區投票選出一美婦人爲女王次由此二十女王互選每人投一票求其各人心目中所認爲最美者爲巴黎全市『女王之女王』ＬlaＲeinedesＲeines一千九百二十二年二月二十六日之晨巴黎市女王選舉會職員又在得虜介銳宮忙碌布置巴黎士女空巷出游至開會時塲中四廂客座早有人滿之患有一萬人不得入鵠立塲外靜聽好消息迨時鐘報二下軍樂開始奏樂移時花團錦簇之二十位新女王魚貫入場登選舉臺 
筆記 
[歷刧記] [  智軒]  
　　暮春病甚孱體初愈弱不經風蟄伏斗室沈悶無俚適鄰右一客自北南歸因邀與高談客年逾古稀鬚髮鵠然精神矍鑠覩幽燕鋒火之迫於眉睫急遷地爲良營狡兎之三窟蓋老者飽驚風鶴虎口餘生得生存於今日也予乃曰翁屢經滄桑閱歷實勝後輩禍亂故實得聞一二乎翁浩然長嘆曰爾生也晚未睹變亂之騷然吾願爲子述之憶昔年粤寇初起余父爲寗省縣丞宦囊淡泊歲入俸不足一家常苦飢寒乃命予設小肆於故鄕以助艱窘時余方弱冠道途訛傳江南陷落大兵將入吾鄕慘刦恐難免矣於是富室巨紳靡不屛當行計細軟則隨身携之糧食箱篋則窖藏於地以避蹂躪斯時余年少膽壯嘗隔河而觀窺之久見騎馬者數羣首戴笠持長槍作作有光振鞭疾馳左右他顧人云此乃匪羣先鋒隊也未幾闔鎭人民遷徙一空余父時遠旅白下更不知流離何所而故鄕大軍猝至勢將盡成灰燼余家雖將行裝佈置齊整並覓人挑負偕母倉皇出奔未及數武鎭中居宅已熊熊火起難民相屬哭聲震天地余與老母隨衆奔竄不知行至何所惟於月色中仰見古廟急投之幸沿路人多尙未失散是夕惓伏室隅惟恐匪至居數日聞縣城巳陷故里尙安難民中健者歸而探之果無恙乃與母隨衆歸抵家門扃如故他無所損惟人烟蕭索倍覺悽戀耳旋亦安之久之流亡者漸集而余家所設之肆亦幾倒閉矣 
劇談 
[天蟾舞台三本狸貓換太子（二）] [  天賣]  
　　天蟾舞台狸貓換太子一戲爲上海兩年來流行本戲中較有價値之戲余客歲見第一本後曾有一言評及載之本報及至第二本出現因其中用愛克司光鏡（此鏡係該台向孫雪泥君鬻得昔曾裝置在新世界游藝塲附行點綴者）跡近魔術塲子情節均不及第一本緊凑八賢王鬧朝一幕尤欠情理然呌座魔力則出頭本上前後約排半載一夕未曾間斷亦云奇矣 
　　今第三本出現矣布景情節遠出二本之上排僅旬厚余已看過二次流行本戲中使余可以覆看不厭則此戲價値及結搆實無讓於舊行各劇 
　　第三本之佳點刮言之因含打鑾駕趙州橋兩劇參以新意混合而成旣有根柢自然容易改良此全劇之總評也角色方面最守規矩最動人注目則爲焦寳奎之范仲華道白清 
[前途今屈服亦是過来人]  
晣作工細膩可謂全劇中之參苓其次則芙蓉草之劉后劉松亭之郭槐之二人者在此三本中所處地位皆爲座客所痛恨者大凡一劇之中忠孝之角固屬主中主而奸惡之角則爲賓中主也奸惡角色做得道地使座客一見即憤愈顯出忠孝之角可憐來全劇精神愈見生色個中人云吃甘蔗頭地位不易討好（座客痛惡奸佞輙以廢物擲之洩憤個中人指爲吃甘蔗頭地位）信然信然桐珊於三本中無甚正塲而工力亦稍懈劉則依然不弱在宮中與八賢王搭白幾句及公堂上回答包拯一段活顯出老奸巨猾口吻如倪迂之畫着墨不多精神飽滿此子去此角畢竟上選劉筱衡之舞帶確有獨到處中有鑽圈及散雲兩手尤見工夫（鑽圈云者以帶舞成一圓圈身體在内鑽過手不離帶散雲則以帶舞成雲態盤繞週身）而在三本中所處角色地位不甚重要金碧艶之龐妃亦然楊春普之龐吉演來較李春利之龐煜爲勝陳永奎之趙虎頗肯賣力處處以說書說英烈葉聲揚之描摹胡大海爲臨摹粉本果易博彩至於劇中第一要角之包拯不以銅鎚去之而以老生承乏總覺不過癮在常老二和孟老七（常嗓病喑小孟七替之）演此未始不黽勉從事其實何不屬之筱衡之父耶（永春之大面雖老令去此角諒可勝任） 
小說 
[社會小說人間地獄（一○一）] [  娑婆生]  
　　第十六回洋務世家密編脂粉隊荒年生活墮落虎狼窩 
　　黎宛亭見他提　舊事面上不覺緋紅笑着推阿寳出去說快將定貨拿來瞧瞧不要胡造謠言阿寳含笑出去便領了一個妙齡女郎推門進來阿寳先走進來那女郎却不肯一直走進在阿寳身後掩了進來故意做出羞澀的樣子阿寳忙將身子閃過一邊拉着那女郎的手道弗要怕難爲情坐坐也不要緊這幾位黎先生柯先生全是常來的老白相黎宛亭趁這當兒將那女郎飽看只見他身材甚小可是雅有娉婷之致並無委瑣之形一張肉多骨少的粉臉帶點鵝蛋形式幾根前劉海稀疏凌亂隨意覆著玉額格外清雋撲人兩葉柳眉濃而不濁一雙杏眼黑白分明耳鼻也位置得宜櫻脣皓齒微笑嫣然穿一件淺妃色野鷄葛的皮襖上面罩一件元色絲槍緞半臂下面高高的束一條淺藍褲子露出天足穿一雙湖色繡花高跟緞鞋襯著蜜色絲襪從絲襪裏面又露出膚肉的顔色煞是動人黎宛亭固然瞧儍了就是賈大人柯蓮孫也覺著没遇過這一類豔不傷雅嬌小玲瓏的人賈大人心中自言自語道怪不得黎宛亭等人情願不吃花酒冒險往這裏鑽原來有這等介乎青樓閨閣之間的一種人物别的不必說就是前劉海與剛纔見的花素娟前劉海便不相同各有各的妙處一髮之微已是各盡其長上海女人眞會打扮修飾呢柯黎二人心中也各自納罕心想這裏人材顚來倒去不過如此不想今天竟是推陳出新黎宛亭搶着向那女郎道坐下來坐下來不要客氣那女郎見問也便帶幾分羞意的坐下宛亭忙問呌什麽名字那女郎笑著低下頭去不響宛亭忙將自家的大臉湊過去笑道爲什麽不響那女郎被纏不過輕輕的道我没有名字的宛亭道那裏會没有名字的道理我不相信阿寳在旁代答道他是廣東人行四大家全呌他四妹他的名字連我們也不知道或者是眞没有名字呢柯蓮孫道廣東人是稱什麽妹什麽妹的所以唱戲的有呌蘇州妹黎宛亭道四妹這兩個字呌起來更親熱比什麽老三老四好我就呌你四妹罷說著自將那右腿加在左腿上搖了兩搖笑嘻嘻的清清爽爽呌了一聲四妹那聲音還湊到四妹耳朶邊四妹見了這樣也忍不住撲嗤的笑了黎宛亭見佳人一笑分外得意伸手過去要和四妹握手四妹忙將手一縮宛亭道吾們行個外國禮也不要緊阿寳從旁笑道黎先生頂高興見了標緻的人總喜歡動手動脚黎宛亭也不理他只顧要和四妹拉手 
[餘瀋] [  岐山人]  
　　猴一小獸耳弄者得之披以衣戴以冠敎之舞則儼然人也然苟投果餌於其前猴見所欲亦無有不眞相立者 
　　世間之内小人而外君子者察之最難然苟試之以利亦無有不眞僞立辨者 
　　嗚呼小人之與猴其類雖殊其道則一也 
 
 

Page 19

 
 
   
 
 

Page 20

 
 
常識 
　　（一）投稿本增刊者其材料除衛生法制道德經濟四項外增教育科學宗敎市政雜錄問答六項其語涉攻訐個人者恕不登載 
（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛 
　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其取酬時之署名蓋章須與投稿時同 
　　（一）問答一項專爲喜閱本增刊諸君確有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增判得酌量增删其字句 
　　（一）投稿不登載者原稿恕不發還 
[成功百訣十一版]  
　　沈有乾君成功百訣業經銀館十一版每册仍收回印本本五分外埠函購加費一分售書處本館營部茲寄售處中華職業敎育社中華書局 
常評 
[笑駡派] [  漸]  
　　共和國之國民須人人自負責任而對於同胞又須有互助之精神以達分途並進之目的若不問其人所處之地位而苟與我之意見不合無一不以笑駡對付之其結果必至互相笑駡但見人之短處不見人之長處而通國將無一完人此悲觀派所以有共和共不和之慨也 
　　蓋共和國以道德爲基礎故是非不可不明而感情不可妄用我以爲是誠宜贊助之我以爲非亦但宜有所匡正與指導而不應笑駡之况所謂是非者必先在我有眞知灼見而不可稍加以武斷若我以爲是而未必眞是我以爲非而未必眞非不過以其與我之意見不合而動輙施以笑駡此仍專制腦筋之變相而不可與入共和之常軌者也然則謂今日之笑駡派乃自暴其精神上之弱點亦無不可吾知若而人者一旦覺悟亦必趨於和平温厚之一途矣 
衞生 
[毒菌與無毒菌之區别] [  富增保]  
　　吾國人多嗜食菌類蓋以其烹調食品風味甚佳故也然菌之種類多至三萬餘其中可食的固不少然含毒質的居大多數食之傷身此嗜食菌者所當注意者也毒菌與無毒菌每每不易區别因其無一定之標準可歸也茲憑經騐試得二者之區别述之於左 
　　彩色之關係此關係最爲顯明蓋無毒菌半皆灰色其有特别之彩色者必含毒質 
　　發光與否有多種毒菌在夜間自已發光所謂燐光是也無毒之菌則不發光 
　　使銀器變色有毒之菌以銀器試之必使銀器變黑有不變黑者無毒之菌也 
　　粘液之有無毒菌含有粘液頗似牛乳無毒菌雖具汁液然頗稀不似牛乳 
　　柄之分歧毒菌之柄大半分歧者多無毒菌則柄不甚分歧 
　　發生異臭發生異臭之菌必爲毒菌至於無毒菌則無有發生異臭者 
　　味之苦否有毒之菌味苦無毒之菌則苦者鮮 
　　柄之脆弱毒菌之柄脆稍觸之即折不若無毒菌之堅固曝日光中變色毒菌曝日光中則變其本來之色而無毒菌則否 
　　以上之區别非一毒菌中皆具有者也或具彩色則不發光或具粘液而不具彩色普通人所食者爲香菌他若蔴茹木耳松菌茅草菌青頭菌等皆可食 
　　毒菌之常見者如螢緣菌紅菌等毒質甚大切不可食（乙種酬） 
道德 
[西方格言（二八八）] [  謝介子選譯]  
　　惟才具始爲眞産業（英吉利諺） 
　　倦馬但知向草（葡萄牙諺） 
　　知識簡單者鄰於乞丐（英吉利諺） 
　　不能洗白漂白亦不可（丹麥諺） 
　　邪心生劣手（施各德）（Ｓcott） 
　　絕對無酬者鮮矣有德（約翰生）（Ｊohnson） 
　　無理之爭雙方俱誤（荷蘭諺） 
　　忠告勿亟俾爲善事（英吉利諺） 
　　巨樹毁於細斧（德意志諺） 
　　儻來之資最易耗盡（英吉利諺） 
經濟 
[商業問題之研究（續）] [  吳東初]  
　　零購學（十三）貨物來源（二）批發商 
　　物品購自廠家者省去中間人之費用不少吾已言之矣但吾又謂中間人之職務有時非完全可廢止也批發商即其一也 
　　批發商向廠家躉批購來零星轉售於零售商購入爲大宗售出係零碎唯其大宗購入故進價頗廉再轉買於零售商取三釐至二分之利益在零售商並非不知批發商從中獲利宜夫可以直接與廠家交易以保全獨自享受之利益殊不知其中有不得已之苦衷亦卽勢所不得不經過中間人此番手續也蓋物品之種類是一種困難零售商難在不得直接向廠家購入各色花樣也同一名目之貨品各廠家所出者非性質不同即花樣欵式有異零售商欲於所有種類直接購得談何容易批發商地位不同職務所在向各廠買進各種之同名貨品任零售商隨意選擇是爲便利起見批發商固有存在之理即使零售商能於各廠家所出種類調查明白可向各廠直接採辦奈生意小定貨不多恐廠家所與條件未必較優於向批發商處所購得者是零售商直接向廠家辦貨並不便宜而又何必不經過批發商乎在廠家方面亦不可完全捨棄批發商緣有些廠家之出品並不著名若不恃批發商代爲招徠恐未必有人前往問津也 
　　滬上及各大城鎭之洋廣雜貨店除如先施永安及其他大商店外幾全購自批發商所謂批發商卽滬上之一般洋行是也商店不能捨洋行而逕向外洋廠家直接定貨吾固知其中困難情形有不得不如此者然對於一般批發商仍須作精細之比較何家種類最完全價格最公道所代表廠家是否著名諸如此類國人之經商者固不可不加意研究也 
法制 
[選舉法宜改用記名投票] [  黄立]  
　　國省會初選投票每用無記名法竟有一手書票至千張者假使改用記名投票法則投票者須寫自己姓名自有筆跡可驗若並夾註被選人之資格住址年歲更不致以一手書成千百張法制死物也而制定法制者須取活動的此法苟不適用於現在時代則亟宜改革之雖曰法制依據習慣而泥定習慣不問其有弊與否又失去法制之原理（乙種酬） 
敎育 
[兒童之訓誡法] [  槱]  
　　今日之兒童卽他日之國民今日兒童之學校生活卽將來立身處世之習慣故負敎育兒童之責者宜隨時隨地加以指導於未來國民之品性庶有裨益且敎育之成敗亦以訓誡兒童之善否爲轉移望敎育家注意及之 
　　一訓誡之時宜注意兒童之精神狀態及生理狀態 
　　一訓誡兒童切不可　其人格傷其感情毁其名譽 
　　一命令不可濫發不可苛刻更須適合兒童之情形 
　　一兒童無論如何惡劣頑鈍决不可用體罰 
　　一兒童有不規則之舉動當先勸諭之勸諭不聽而再犯者然後罰之 
　　一訓誡之時其言語態度須溫和不迫其材料須正當不可矛盾 
　　一訓誡之方法應以兒童之年齡及程度而異 
　　一兒童遊戲時不宜强加干涉惟須善爲指導俾免種種之弊害（乙種酬） 
市政 
[黄包車須編定價目表] [  顧琨]  
　　我中國各城市今已多有黄包車公司之設立矣街衢間之交通莫不稱爲便利惟自組織上觀之則粗備矣未盡善也未盡之善爲何即價目表未思編定耳其弊多端不勝枚舉茲姑就其普通者而言之今日之黄包車夫一遇雇客即大張其口妄索車金行旅之時間每爲躭擱雖有火急事情亦非所諒若遇有株守家園不常出行之徒與藉坐車以問路者更於未行時虛報路程旣到時强行敲詐此種流弊雖曰出於車夫之手要皆價目表未定之故耳倘能統計全市之著名處所作起點與終點之標準地由甲地而乙地由乙地而丙而丁至於盡行連接以爲循環之路線由是視其路線之遠近而編定一價目表（南通蘇州現已編定矣）揭之牆壁俾行旅周知再以里爲單位訂立一公平之定價以備僻巷寂弄特别差雇等處得臨時酌量則庶乎達盡善之境矣謂余不信請證之以例梅園距錫城二十五里游人之行城内出　者多坐黄包車以往相沿而成一種習慣之定價往返共計小銀元五角雇客無講價之麻煩拖者無爭論之齟齬竟養成整肅自然之氣槪夫以一習慣之定價而已有如此之好現象則黄包車之須編定價目表也更明矣但我見如是不知辦市政者以爲何如（乙種酬） 
雜錄 
[紙毒] [  寂寞徐生]  
　　紙爲宣傳文化之利器毒之說奚自乎寂寞徐生曰紙毒者紙烟股票彩票也自紙烟流入中華據最近調查年耗九千萬有奇國人苟能撙節三分之一則三千萬膠濟路贖欵不難崇朝而集紙烟之毒深入國人骨髓其害不下於雅片試觀各地靡不人咀一烟噴霧吞雲恬不爲怪卽販夫走卒罔不如之有譏乞匈嗜烟詩曰鵠面鳩形劇可憐雪茄香處尙垂涎今朝乞得青錢五好向街頭一品烟蓋紀實也此紙毒一自信交勃興以來風起雲湧如飲狂藥考其内幕無不以一紙騙人大抬特抬價格飛漲而昻昻然以經濟原則云云自欺欺人今則本所股黑幕揭穿信用掃地前蹶後仆有銅山洛鐘之勢而手中握數萬金之廢紙者眞追悔無及矣此紙毒二而最可痛心者又有彩票至今滿坑滿谷若熱河川邊山東浙江金蘭橋等彩券又將發行正副券每月開奬者計二十餘種之多幾每日有之甚至窮鄕僻壤亦有彩票店（普陀佛地也亦有彩票店國人發財心理可見一斑）舉國若狂幾成賭國其害何可勝言此紙毒三嗚呼漢蔡倫造紙以利後人至今流毒若此是誰之過歟是誰之過歟（乙種酬） 
 
