# 1926 - 54 - 4919035

 

Page 1

 
 
1;第一萬九千零三十五號;中華民國十五年 西曆一千九百二十六年三月三號
星期三 * *   
 
 

Page 2

 
 
1;第一萬九千零三十五號;中華民國十五年 西曆一千九百二十六年三月三號
星期三 * *   
 
 

Page 3

 
 
1;第一萬九千零三十五號;中華民國十五年 西曆一千九百二十六年三月三號
星期三 * *   
 
 

Page 4

 
 
1;第一萬九千零三十五號;中華民國十五年 西曆一千九百二十六年三月三號
星期三 * *   
 
 

Page 5

 
 
1;第一萬九千零三十五號;中華民國十五年 西曆一千九百二十六年三月三號
星期三 * *時評 
[多頭戰事（冷）]  
　　以前之戰。份子雖亦複雜。然必有一二人爲之首領。故和戰之號。尙能統一。而結束亦較易。今則不然。今次之戰役中。雖亦聯合而成兩方。然兩方之中。首領甚多。各不統屬。以國民軍方面言。旣有一軍二軍三軍之别。自馮退馮退職後。一軍之中。又有各師長之别。故無法而有合請馮再出之舉。以反對國民軍方面言。關外既有奉張。豫南又有鄂吳。直魯聯軍。雖屬於奉而又與奉别。豫東靳軍。雖屬於吳而又與吳異。張吳既不相統屬。張李靳輩。又各自爲軍。况豫西豫北之異軍突起者。更無施其號令焉。 
　　多頭之戰事。在戰時不易大决勝負。在戰後更不易分配地盤。故此次戰局之結束。决非數月所能了也。是爲多頭之害。 
[國内專電]  
　　北京　使團息、聯軍確由唐官屯退馬廠、一軍進至唐官屯、（二日下午一鐘） 
　　北京　英武官電稱、李景林軍由唐官屯南退五英里、將守馬廠、 
　　北京　昨夜張口電府、謂馮决定暫不出山、請段主持中樞、以西北事責成張之江辦理、馮願以友誼的從旁策劃軍事、（二日下午一鐘） 
　　北京　俄人息、馮不出山、亦不出洋、以私人名義、往來於包頭平地泉張家口三處、從旁微畫軍事、不受任何職務、（二日下午一鐘） 
　　北京　昨府中專員會議、國民軍代表、均未出席、屬於安福之專員、又主張由賈閣下停止軍事行動命令、但岳維峻李雲龍奉段命會同進剿吳佩孚、昨來電請政府發餉彈、段批提閣議、近來段事不躬親、外間情形欠明瞭、（二日下午一鐘） 
　　北京　昨府專員會議結果仍勸賈就代職、但賀德麟以後援减少一半、原擬財政計畫、不能進行、故又膽怯、因之賈又回到有財方面尚允暫代之前言頭上、京各方面尚不感無内閣之苦、惟龔及段宏業奔走撮合六七天、煞是辛苦矣、 
　　北京　漢領事團請示使團鄂軍民兩長由吳所任命之陳杜、執行職務、是否承認其事實當局、使團會議、决定承認其爲事實當局、 
　　北京　昨國民軍代表到銀公會、商籌北京警餉、結果候安格聯回、再援王克敏時先例、由安格聯墊欵、放警餉、國軍雖同情於羣衆反帝國主義、但對安格聯、則感情不錯、結果待查、（二日下午一鐘） 
　　北京　京各區蒸饅頭三十萬斤送靜海、 
　　北京　翁敬棠呈催馬君武金法郎案、何以不進行、（二日下午一鐘） 
 
 

Page 6

 
 
1;第一萬九千零三十五號;中華民國十五年 西曆一千九百二十六年三月三號
星期三 * *　　北京　一軍渴望唐之道努力、擬略濟其軍餉、（二日下午一鐘） 
　　天津　鹿鍾麟赴前線後、一軍東（一）（日）夜下總攻撃、進攻馬廠、中路爲第一師長韓復榘、左右翼爲鄭金聲門中致兩師、鹿限二十四小時奪回馬廠、保定方面、有一軍一師二旅、向滄州進攻、與津南一軍取夾攻勢、（二日下午四鐘） 
　　天津　李景林勘（二）（十）（八）由德州移駐滄州、在滄設總司令部並帶裝甲車多輛聞李軍擬變更戰略、中路改守、左右兩翼猛攻、一攻鹿山、一攻保大、李軍正面前鋒守減河南岸、李利用便裝别動隊、擾亂津西南、國軍已嚴加戒備、 
　　天津　國軍於海口均設大砲、戒備極嚴、不易進攻、昌灤間儉（二）（十）（八）發生小戰、（二日下午四鐘） 
　　天津　張學良東（一）（日）赴榆關視察防務、錦州司令部有已移駐榆關說、似有乘機進窺意、 
　　天津　國軍汽車隊、昨由京赴前線、京津道上甚安謐、廊房備兵車一列、運兵赴前方增援、 
　　天津　西北軍前方總指揮部、設河北宇緯路前直督署舊址、 
　　天津　孫岳昨乘騎率隊出署巡視各街巷防務、華界晚十時行人稀少、十一時各衝要街衢、均堵塞、華日交界處、均派武裝兵一排駐守、鼓樓附近架設大砲一尊、軍警巡邏、晝夜不斷、戒備極嚴、 
　　天津　津鎭署遷河北黄緯路李桂山宅辦公、（以上二日下午四鐘） 
　　濟南　直魯聯軍與國民一軍、相持於馬廠唐官屯間、東日晚國軍攻聯軍、國軍稍挫、冬日晨徐源泉南下、（二日下午八鐘） 
　　濟南　田維勤駐開封、前鋒已過中牟縣、不日可下古城、再過即鄭州、張督已去電賀捷、田定長豫、鮑觀澄東（一日）晚專車返汴、（一日下午十鐘） 
　　濟南　直魯軍扼馬廠、靜待褚畢援軍、 
　　濟南　東（一日）田維勤代表袁觀汀到濟、解釋魯長令、（以上二日下午八鐘） 
　　青島　畢庶澄部在青出發、計海艦六隻、輪三艘、畢已赴烟、傳已抵連、專晤奉張、請示機宜、再旋烟、率艦進攻津沽、膠東護軍使職、委参謀長戚竹卿護理、 
　　青島　省張因防止赤化、特在青島車站大港兩處、分派俄兵二小排、稽查旅客、 
　　青島　添設軍用票兌現處、并委林某赴烟、調查使用情形、以廣用途、 
　　青島　膠路局長趙藍田、今午返青、擬裁汰閑散人員、以維支出、計領薪不辦公者、列名有七八十員、（以上二日下午六鐘） 
　　香港　國民政府增設經理部、以朱培德爲該部部長、 
　　香港　李濟琛東（一日）就参謀部長職、該部即以参謀團爲基礎、擴充廳局、原任参謀團長羅加覺夫、東（一日）宣告解職、 
　　香港　王懋功以某種嫌疑、解職赴滬、所遺二師長、將以劉峙接理、 
　　香港　蔣介石現以校長名義、統率各軍、省衞戍部兵、悉調回黄埔、 
　　香港　宋子文昨抵港、送其姊慶齡赴滬、聞并與港工潮有關、與港方商解决辦法、省政府决親與港方積極籌商解决工潮、聞汪精衞允親出馬、請港政府派人一齊會同商議、 
　　香港　王懋功解職、係因密通許崇智謀倒國民政府、 
　　香港　聞孫科定支（四日）偕鄧澤如赴滬、 
　　香港　李濟琛日電張發奎、飭將全師調回江門、 
　　香港　劉峙寢（二十六）通電就二師長職、 
　　香港　沁（二十七）夜衞戍部派兵到榮利新街二十七號、繳某軍官械、無抵抗、 
　　香港　政府令准古應芬辭、國務委員以李濟琛繼、 
　　香港　粤國民會議促成會、沁（二十七）通電力爭海關管理權、要求撤粤稅司、主速開國民會議、推倒奉吳軍閥、 
　　香港　黄埔闢埠會、沁（二十七）議决四月東（一日）興工、由人民集資、 
　　香港　民黨中委會决取消各軍政治部主任、加設一副黨代表、 
　　香港　省政府擬恢復郵政檢查、防反動派將宣傳品輸入、 
　　香港　教育行政委員、東（一日）就職、由汪精衞授印、 
　　香港　任李宗仁黄紹雄爲第七八軍長令、已擬妥將發、（以上二日下午八鐘） 
　　廈門　陳國輝率部百餘、自八都山潛經安溪境舊寨五斗、於感（二十七）入德化、原駐民軍徐飛龍林清龍龍載德、對陳示迎、陳餘部鄭滿彭庚數百守八都、高爲國陳崑在二十八都、李瑶悌在湖頭、又旅厦安溪商得函、省軍未撤出縣境、並分駐仙苑坂頭、楊漢烈部未入城、但漳訊、仍謂楊已接防、待證、 
　　廈門　同安烟苗捐員二十人、儉（二十人）偕省軍四至後溪查騐種植多寡、被葉定國殘部襲撃、死九人、傷軍隊三、 
　　廈門　葉定國家屬、儉（二十人）接葉函、被擄禁南澳勒贖、着人賫函接洽、 
　　廈門　汕頭封鎖港澳、凡船自港澳經厦赴汕、不得卸貨、經滬津赴汕、則條例佈後兩週實行、中立國銅鐵妝飾品鐘表疋頭、不得經厦入口、西人食品、不得運厦、 
　　廈門　詔安國民黨以周蔭人向粤請收回詔安、有通電反對、（以上二日下午十一鐘） 
　　福州　陳季良坐海容回閩、東日可抵埠、 
　　福州　海軍陸隊决再編一團、併爲五團、以兩團駐厦、備張毅、（以上二十八日下午八鐘） 
　　福州　莆田被殲匪軍餘部數百人、向福清潯陽方面大焚掠、省中派補充旅二營馳撃、（一日上午八鐘） 
　　長沙　賑務協會贊助部以美紅十字會捐欵問題、除由該會執行部副主任美人饒伯師、聯絡省内外賑務慈善機關及各教會、電請美紅會捐助美金百萬賑濟湘災外、勘（二十八）特開會討論進行辦法、議决函趙以會長名義、電美紅會請求捐欵、雙方並進、賑務協會另函趙、請將一切賑欵、在漢口購辦賑糧、並禁止本省糟糖兩坊以米糧煮酒熬糖、 
　　長沙　内務司答覆日領、小學生抵制外國玩具、並無對日及排日文字、 
　　長沙　上海全國善後救災局董事唐紹儀徐紹楨等電趙、米價日漲、民生日蹙、訪聞各産米區、奸商偷運及屯積居奇所致、請飭屬嚴加防範、以杜民食外溢、 
　長沙　駐省第十八團團長吳尚、對於孫中山先生之三民主義、素有心得、自趙明令頒發是書全集後、從事宣傳、不遺餘力、現該部自班長以上、莫不手持三民主義一部、操餘之暇、即互相研究、吳以此次中山週年紀念、首先捐欵百元、並謂將來如建立專祠、當極力贊助、 
　　長沙　省議長歐陽振聲函蘇王兩副議長及各議員、略謂前曾一度辭職、公决慰留、加之年關積欠待清、未便卸責、兹幸新選在即、積欠無多、日後進行、困難較减、先慈窀穸未安、五衷欲裂、用再陳情、懇准辭去議長一職、并自本日始、解除職責、免誤要公、 
　　長沙　第二師長劉鉶、前送白喇嘛赴鄂返省、擬日内回防澧州、 
　　長沙　財司陰年底曾以口捐作抵、向商會續借二十萬、該會迄未交付、財司以三月餉期在即、勘（二十八）宴口捐委員會、催促商會、速繳濟急、（以上二十八日下午十鐘） 
　　蚌埠　冬（二日）未刻蚌警廳長劉志正、乘車南下、聞係赴寗、所部署長巡官等、均到站歡送、（二日下午四鐘） 
　　南京　徐固卿冬夜返滬、（二日下午九鐘） 
特約路透電 
[關於中國事之外電]  
　　二日北京電　張作霖迄今似僅以精神上助力給予反國民軍、但據近今奉天消息觀之、滿洲軍隊頗形活動、大約將在山海關境作牽制之計、聞張已下即取　州命令、張學良昨赴錦州、或謂昌黎奉軍前鋒將續取攻勢、未始無因也、 
　　二日北京電　聞張學良今日由錦州赴山海關、奉軍將分二路、一由張學良統率、直攻北京、一攻天津、又聞李景林已將續取攻勢事布置完畢、 
　　一日青島電　五軍艦之運船已開往大沽攻撃天津、聞畢庶澄擬赴烟臺指揮攻津戰事與李景林合作、 
　　二日北京電　此間所接畢庶澄派海軍助戰消息、傳說不一、一說砲艦一艘將在烟臺載畢取道大連赴奉、餘艦將赴秦皇島、又有一說謂畢率兵五千名由海道攻大沽、另以五千名乘火車北發攻津、 
　　二日北京電　領袖公使荷使歐登科於二月二十七日致牒外交部代表各使抗議廣州罷工委員會糾察隊之扣貨行動、指爲違背中外條約、請速設法阻止、 
　　二日廣州電　廣州表面安靜惟内務甚紊亂、糾察隊復將交還海關之各國人民貨物扣去、其中屬德人者最多、當局尚未加禁阻、各工團現與罷工者煽誘瘋人院及其他慈善機關服役者罷工此等醫院均爲外人所辦、現主事者已報告當局、不知能否阻止之也、 
　　二日廣州電　自海關稅務司與罷工者爲抗而獲勝利後、粤人乘英船赴香港者、數爲之增、此足徵廣州當局已漸傾向解决、現信扛貨者日内將與糾察隊發生衝突、 
　　二日香港電　海盜在江門附近攻撃一中國拖船、爲英砲艦撃退、 
　　一日倫敦電　朱兆莘夫婦已起程赴日内瓦、將轉往羅馬、就駐意公使職、 
　　一日倫敦電　保守黨彭尼今日在下院問海峽殖民地粤人赤黨是否有宣傳並運動罷工事、新加坡華人成衣舖主是否有請求知事解散成衣匠公所並逐出成衣匠領袖事、殖民大臣愛梅立答稱近來該處罷工、係經濟性質、成衣舖主確有驅逐公所領袖之請求、但其所言各節、未有證據、故未便實行驅逐、經該處政府現正嚴密視察一切云、 
[英國對於國際會委員問題]  
　　一日倫敦電　外相張伯倫對國會所組織之國際聯盟委員會發言、聲明政府並末决定一定辦法蓋因委員會近曾通過一議案、勸政府嚴重反對聯盟行政會組織上之根本變更也云、張伯倫稱、行政會之組織確有可考慮處、廢除每年非永遠委員重選之要求、近已日甚、渠反對行政會加入他國以抵制德國之建議、惟永遠會員額實有增多之理由、因照洛迦諾條約、除日本外、現有各永遠會員團及德國、皆可視爲與此約有關係國、故一遇洛迦諾條約之爭端、行政會將不能有票决之也、行政會維持和平如何始可最有效力、此爲應加以眞正試騐之問題、非一種團體必一致同意、始有决議者計算票數多寡之事云、張伯倫又謂、如英代表對於一重大事件、必先預定態度、則他國政府亦必如是、其結果將一事無成、因甲國否决此案、而乙國又否决他案也、今欲開放和平談判之門户、其唯一方法、在各國代表不先有一定不移之成見而已、渠甚盼國人勿於渠赴日内瓦時縛其手腕云、 
　　一日倫敦電　哈丁敦侯爵今日在下院問政府曾否接到殖民地對於聯盟行政會擴大永遠會員額問題表示意見之文件、殖民大臣愛梅立答稱、二月十七日外相張伯倫已聲明政府現正與殖民地商榷國際重要事件、此種文件係機密性質、其内容礙難公佈云、前殖民大臣湯姆斯請將往來文件交下院傳閱、然後再行辯論愛梅立答稱、渠未能確定可照此辦理、因須視有關係政府之意思而定也、湯姆斯續問下院在未實在了解殖民地意見之前、遽即辯論、此層是否無關緊要、殖民大臣對此問話、未予答覆、 
[日本對於國際會委員問題]  
　　二日東京電　據非官塲消息、政府關於國際聯盟行政會廣大事已有寛大之訓令致石井子爵、准其審機自决、政府雖於原則上反對擴大、但聞内閣擬接受大多數之决議、蓋德國之加入將造成新局勢、受主要影響者、爲歐洲列强也、聞外交省之意、國際聯盟行政會如須擴大、除波蘭西班牙外、且當容巴西加入、蓋南美現於會中無代表也、 
 
 

Page 7

 
 
1;第一萬九千零三十五號;中華民國十五年 西曆一千九百二十六年三月三號
星期三 * *特約路透電二 
[英意小交涉之下院質問]  
　　一日倫敦電　外相張伯倫今日在下院問英人艾里遜在意境因出言不愼獲罪意相致被拘辦一事、謂艾里遜已提出上訴狀、英律師現辯護此案、英政府干涉時機今尚未到云、 
[法國衆院之財政案]  
　　一日巴黎電　衆院財政委員會討論参院所通過之財政案、卒拒絶参院所擬付欵稅之稅率、但委員會將向政府建議、稍將此稅率減輕、惟政府能否接受之、尚未可知、 
[大馬斯克騷亂又起]  
　　二日開羅電　貝魯特消息、大馬斯克鎭現全爲帶鈎鐵絲網所圍繞、二月二十八日法軍砲隊轟撃雅爾達與雅拉之叛衆、叛黨已在吉斯華與大馬斯克間掘斷漢志路線、並轟撃火車、故二十八日哈伐火車並未駛出、叙利亚現已檢查新聞、 
[各國近事]  
　　一日倫敦電　現由埃及致開浦鎭往來行程一萬一千哩之皇家飛行隊、現已抵亚桑、有一飛機落地時稍受損傷、 
　　二日東京電　據未徵實消息、吳軍港魚雷廠今晨失愼、廠屋之大部分及機器被燬、重傷一人、 
　　二日大阪電　住友商行之主任住友男爵病卒、 
[公電]  
　　北京通電　各省衙門均鑒、臨時執政令、陸軍總長賈德耀呈、准察哈爾都統張之江咨請以索特諾木多爾濟陞補協領、應照准、此令、京東（一日）印、 
　　北京和平促成會電　各報館均鑒、民命已絶、殺機未止、猶欲圖存、速謀弭戰、敢未救國自救之眞誠、爲陳勝殘去殺之意見、歐洲和平保障成立、國際協謀處分中國、合力禦侮、猶虞弗勝、自相殘殺、是速滅亡、况復互借外力、必成國際戰爭、倘不速行息兵、難免武力干涉、此就對外言、不能再戰者一也、最近各方戰爭、雖漸標明主義、以爲非戰不能贯澈主義、亦即非戰不能改造國家、然久戰軍疲、自難用命、兵士既無效死之心、長官各存自利之念、互相勾結、冀收漁利、股肱心膂、不敢相信、左右先後、多屬敵人、連雞之勢既成、螳雀之禍難免、是以每經一次戰事、强者勢力立即分崩、始者聯數省而互戰、今則即一系亦内閧、戰爭範圍愈小、衝突愈多、各派勢力愈分、成功愈難、與其兩敗俱傷、曷若息民保境、此就軍事現狀言、不能再戰者二也、中央既暈無實權、地方亦棼無秩序、政治之組織破壞、即國家主權墮落、欲以軍事解决政治、則無論何方、對軍事均無勝算、欲以政治解决軍事、則稍有勢力者即不服從命令、尊法毁法、隨戰事爲轉移、統一分治、以個人爲前提、根本大法猶屬虚懸、即無戰事、亦難立國、各派既不能以實力貫澈主張、即不能不取决於和平手續、此就政治現狀言、不能再戰者三也、至於人民流離死亡、城邑村里早已爲墟、餉糈固已羅掘而俱窮、兵士即刦掠亦無所得、加以交通梗塞、都巿蕭條、不僅國家財政破産、國民經濟亦將覆亡、凡此種種危機、固爲人所諗悉、國人羣起呼號、無待再爲縷述、總之武力已屆末路、非和平不足救國、民權積極發展、違民意終必敗亡、敢請各方速行正式停戰、共謀大局善後、一切救國方策、悉聽民意决定、庶幾軍事收東之日、即國家再造之時矣、和平方案容再續商、特此電陳、佇候明教、國民和平促成會叩漾、 
　　信陽州豫衞軍電　各報館均鑒、天禍中國、戰爭連年、顚沛流離、豫省尤甚、溯胡蓮自榆關犯順、盤踞中州、蹂躪豫民、擢髮難數、乃天奪其魄、未獲蔓滋、岳賊繼虐、變本加厲、統陜省烏合之幹匪、肆惨無人道之行爲、豫民何辜、遭此浩刦、爰集豪俊、同舉義旗、毅膽英肝、交相披瀝、本豫人之自衞、救千萬之生靈、奔走呼號、猶遲遲未發者、實冀蓋彼前愆、還吾凈土、詎料豺狼成性、梟獍居心、苛稅横征、殘民以逞、用是全軍集議、共期指日肅清、故於一月二十二日、率領本部將士、整師出發、血戰頻仍、當此攻撃信汝正確桐唐葉等縣之際、幸荷鄂軍師旅團營暨各路大軍等部、以接壞連疆之誼、開救災恤鄰之忱、大啟甲兵、助除塗炭、東征西怨、壼槳爭迎、尤應奮勇前驅、掃除孽障、現時豫南陜匪、撲滅幾盡、特電歡迎吳聯帥、移轅撫豫、底定中原、發揚護憲之鴻猷、慶享國家之統一、豫省幸甚、全國幸甚、謹此電聞、伏惟公鑒、豫衞軍總司令兼第一師師長高憲周·第二師師長徐海孚·第三師師長龔元斌·第四師師長曹育林·第五師師長羅良斌·第六師師長周墉·暫編第一師師長周鐵樑第四師補充第一旅旅長楊震春·第二旅旅長陳正紳·第三旅旅長朱遠山·第四旅旅長巫秀峯·第五旅旅長李海瀛·第六旅旅長陳致中·步七旅旅長董沛澤·步八旅旅長趙海亭·第十一混成旅旅長師體率全體軍官佐同叩印、 
　　濟南褚玉璞等電　各報館均鑒、頃得京津消息、僞陸軍總長賈德耀突就僞内閣總理之職、據報係暗受馮玉祥嗾使、將副署任免山東督辦省長之僞命、查馮玉祥包藏禍心、傾向赤化、始則努力傳播、繼復積極實行、不恤國本、擅啟戎端、指揮匪軍、分撥直魯、近則弄巧成拙、圖窮七見已爲國人所共棄、即當爲國法所顯戮、乃復異想天開、嗾使黨徒、施其離間挑撥之慣技、冀以苟延其日暮途窮之生命、作僞心勞、何其可鄙、我魯久經宣布保境安民、通告中外、並公推我效帥張公爲保安總司令、依據全省法團人民公意、在國家合法政府未經正式成立以前、對於北京暴徒濫發一切非法僞令、概不承認、早爲中外各界所共鑒、况玉璞等追隨我效帥總司令、亦均二十餘載、痛癢相關、休戚與共、血誠結合、不啻家人父子之親、夫豈馮鬼蜮伎倆所能離間、又豈馮賊卑劣手段所能挑撥、而仍忝不知恥、率圖嘗試、　所謂以小人之心、度君子之腹者也、今玉璞等受命討賊、義無反顧、連日馬廠靜海一帶、已經我軍完全克復、即可會師都門、肅清妖孽、犂庭掃穴、拭目可期、此時北京任何僞令、並無論其濫發與否、早在全不合法之中、亦在概不承認之列、尤當然置之不理、付之不問、第恐遠道傳聞、易滋誤會、用再揭彼陰謀、正告國人、馮賊而果爲赤化健將者、儘可率彼醜類、明目張膽、以與我討賊軍相見於疆塲、固不必專以藏頭露尾寡廉鮮恥、爲自欺欺人之具也、謹布腹心、諸希亮察、除呈總司令張外、特電奉聞、魯軍第六軍軍長褚玉璞、副軍張徐源泉、第七軍軍長許琨、第三軍軍長程國瑞、第五軍軍長王棟、第八軍軍長畢庶澄、第四軍軍長孫宗先、副軍長方永昌、預備軍軍長王翰鳴、渤海艦隊司令畢庶澄、副司令吳志馨、率全體艦長等、濟南鎭守使王學彦、東昌鎭守使婁和靖、兗州鎭守使袁振青、曹州鎭守使杜鳳舉、沂州鎭守使翟文麟、暨全體師旅團長等同叩、敬印、 
國内要聞 
[靳軍有占領鄭州說]  
　　東方社二日北京電云、此間接得前方報告、謂鄂軍已占領鄭州、 
　　電通社一日漢口電云、靳雲鶚軍已進迫鄭州東城外、從二十八日起、與豫軍激戰、鄭州旦夕可下、鄂軍亦肉迫許昌、雙方砲撃甚烈、 
　　二日漢口電云、靳雲鶚軍一日陷鄭州、豫軍已退却至黄河北岸、 
[榆關奉軍已奉前進命令]  
　　目的在占領灤州　王永江表示反對 
　　東方社一日奉天電云、山海關方面奉軍决定入關、近日來奉與張作霖磋商要事之吳俊陞張作相二人、於一日怱怱歸任、楊宇霆張學良聯名電催現在回里之王永江回奉、又逗留奉天之梁鴻志、亦齎與張作霖協議之結果、在大連與受吳佩孚内意之曲同豐會見、有所密議、梁鴻志已啓程前往天津、曲同豐已啓程赴濟南、奉天政界又露緊張之象、 
　　二日奉天電云、聞奉軍入關之目的、至占領灤州、伸其勢力於西北、牽制國民軍之側背爲止、無積極取天津意同日大連電云、王永江之子、携王氏之辭呈、以一日下午十時開行之火車、密赴奉天、聞王氏辭職之理由、爲奉軍入關違反保境安民之宣言、奉天票跌價、難期境内之安定、 
　　電通社二十八日天津電云、張作霖爲牽制國民軍、援助直魯聯軍起見、對山海關昌黎方面、已發前進命令、此路國民軍似取守勢、 
[奉天又準備興師　一微]  
　　大綱由軍事會議議决 
　　奉天通信、近日來北方時局、又見緊張、東省軍事、現已開始籌備、表面上雖言鞏固省防、内幕中實有特殊用意、但軍界中言人人殊、有謂剿除郭松齡餘黨者、有謂進取熱河者、實則當軸之用意、不外對待國民軍而已、自鎭國兩軍决裂後、已成水火之不相容、張有餘力必攻馮、馮有餘力亦必侵張、張固早具攻馮决心、特恐東省實力、應付不足、特聯合吳佩孚以牽制之、刻下軍事策略已臻一致、吳既起兵攻豫、魯之張李、亦已進兵取直、東省自當於此興師、以攻國民軍之側面、近日開始籌備軍事、實即因此、昨日（二十三）楊宇霆張景惠張作相等十餘人、在總司令部開軍事會議、討論歷四小時之久、其重要事項如下、（一）對待國民第一步之兵力、預定五萬人、即五師、第一爲湯玉麟所部、第二爲常蔭槐所部、第三爲張學良所部、第四爲張九卿所部、綜計約在五萬六七千人、現各師均在大凌河以西、灤州以東駐紥、戰略决定後、略事分布、便可節節進取、至第二步之兵力、預定四師、現正計劃第一步、第二步尚未切實議及、（二）進取之方略、將來與國民軍開釁時、擬分三路進攻、第一路由灤州進兵、攻撃近畿之馮軍、意在佔領京津、第二路由朝陽方面進兵、意在規復熱河、第三路由鄭家屯進兵、襲撃國民軍之後路、並爲取熱軍之援應、（三）飛機隊之調動、第一步之軍事計劃、擬派飛機三大隊前往、即飛龍飛虎飛鷹三隊、擬派飛鷹隊駐錦州、飛虎隊駐義州、飛龍隊駐山海關、將來軍事進展時、則移駐秦皇島、即飭飛鷹隊長周培炳、飛虎隊長皮士良、趕速整備、率領所部、開赴各該防地、（四）西南一帶之沿海防務、自營口以迄山海關一帶之防務、極關重要、原有軍艦、恐不敷用、决將吉黑江防之軍艦、調駐葫蘆島、吉黑江防軍艦共七艘、現擬將利綏利捷江亨三艦、調駐葫蘆島、不日即發命令、又以營榆間之防務、特别緊要、無人坐鎭、恐有貽誤、决擬添置營榆鎭守使一員、以專責成、惟人選尚未决定、（五）與吳佩孚軍事策應問題、張吳協約、雖已訂定、而軍事上之通聯策應、尚欠妥協、决再派張景惠赴漢口、與吳切實接洽、大約張於二十四五、即可由奉啓程、（六）犒賞軍士、西路各軍、剿平郭亂、正在隆冬、雪地冰天、異常勞頓、休息無幾、又將動用、必須加以犒賞、藉以振作士氣、擬以現欵五十萬元、派遣專員、分赴西路各軍防地、分别犒賞、（七）軍械問題、前因郭松齡倒戈、精利軍械、毁壞至多、現又有事、深虞不足、擬派專員、赴某國購買、（八）軍費問題、第一步軍費、預定六百萬元、令王永江趕緊籌措、擬一半使用現欵、一半發行軍用紙幣、（二月二十五日） 
[天津通信（舜年）]  
　　直魯聯軍進攻保大　滄州亦將不守 
　　津浦路北段軍事、日見緊張、昨今（二十二）兩日開往滄州之客車、停止售票、而滄州亦無客車來津、兵車匆忙、嗚嗚之聲、徹夜不絶、以致謡言百出、人心皇皇、愚向各方面調查、知滄州刻尚在國民第三軍手中、前哨在花園迤南、因軍隊調動、車輛不敷、致將客車停駛、即京津之客車、亦須延悞十餘小時、李景林之大本營、已由德州向北移動、設於東光縣城内、李部現有三萬六七千人、能作戰者不過三萬人、餘係新募、目下祇能作輸送任務、以與國民第三軍較、則三軍非其敵手、故孫岳除令徐永昌死守滄州外、並求援於一軍、截至昨日止、暫編第一師韓復渠全部開往楊柳青獨流、第五師張之江之一旅開往韓家墅、第三軍之第二旅第七旅近亦由唐山過津南下、向滄州增援、李烈鈞銜馮玉祥之命、於十九日午後來津、協助孫岳、防守津浦路、李到津與孫一度晤談後、即暗中調查三軍狀况、始知餉械兩缺、士氣不振、次日即向孫告辭回京、雖經孫氏挽留、而李則態度沉默、毫無建議、至於一軍援直、亦非善意、當去冬一軍攻入天津時、韓復渠曾任戒嚴司令、旋被孫岳排擠而去、此次率全師重來、名爲增援滄州、實則屯兵津南、别有懷抱、張之江遣一旅駐韓家墅、以及馬福祥屯兵通州、準備入直等事、皆予孫岳啼笑不得、魏益三所部六團已開往豐台保定、孫之隊伍皆在前線、恃以自衞者、僅在津之一團衞隊而已、聞一軍對孫如此監視、由於孫氏聯吳（佩孚）自固之密謀外洩、最近孫文電請馮玉祥出山討吳、蓋即挽救之策、馮果再出、事定之後、孫尚可苟全地位也、目下最感困難者厥爲軍餉、直省財政已呈山窮水盡焦頭爛額之象、春節前北京發行國庫劵、孫僅分得十萬元、粥少僧多、到手輙盡、今者乞援而來之友軍雲集直境、米麵草料之供應、不勝其苦、第五次直省公債餘存三十萬元、雖嚴切勒限攤銷、今已匝月、尚未售出一元、直省銀行近發行輔幣票一百萬元、（票面分一角二角）固可稍資挹注、然商民方面對於此項紙幣、多懷疑懼、雖不敢拒用、亦不敢收存、官立中等以上各校因無欵完全停辦、私立各校因時局不靖、均未定期開學、每屆新年、各商場爲最熱鬧之區、今年則非常蕭索、天津商場貼有傢俱出兌字樣、華北商場大書三個月不收租金、倘北方戰事延長、則津埠工商界當有三分之一破産、據某軍事機關消息、自韓復渠等及魏益三部先後入直後、軍心似已稍振、李（景林）軍反攻計畫、頗受打撃、李近與張宗昌計畫組織直魯聯軍、分攻保大、自十九日以後、滄州正面無甚激戰、每日雙方均用裝甲火車互相砲撃、李軍主力漸漸向西進展、交河阜城均入李軍之手、獻縣已告危急、李之目的、似待佔領獻縣後、分兵兩路、一攻河間、以拊滄州之背、一循饒陽大道、窺伺石家莊、李曩在直督任時、即與閻錫山發生關係、其後閻因環境日惡、與李日漸親暱、閻向娘子關屯兵兩師、其前峰已越井陘而過獲鹿、距石家莊不足百里、待李軍佔領獻縣河間時、閻軍即開駐石家莊、拆卸路軌、以截斷京漢線上國民軍之聯絡、魯軍擔任攻取大名、然大名道介於魯豫兩省之間、形勢如一海峽、目下靳雲鶚王爲蔚部已佔據歸德、魯軍以一師兵力自邱縣横斷曲周永年、則大名道屬三十七縣將盡入魯軍掌握、故大名道區在軍事上已不能守、孫岳已無形放棄、魯軍攻取固甚易也、李軍每至一地、即黏貼安民布告、上蓋督辦直隸軍務善後事宜之印、聲明爲討伐赤化反對共産而戰、鄉民對之、頗表好感、孫岳見李軍舍正面而注重西側、滄州已無死守之必要、聞經軍事會議决定、縮短戰線、以馬廠爲第一防線、靜海爲第二防線、楊柳青爲第三防線、至必要時、即放棄滄州、退守馬廠、以軍事情勢觀之、目前滄州雖尚未失、恐亦决不能堅守耳、（二月二十二日） 
[直魯聯軍佔馬廠說]  
　　褚玉璞率四旅北上 
　　濟南二十五日通信、直魯聯軍参謀處、昨由滄州來電、略謂我軍中路前線、已到青縣左路已到深縣、每戰必勝、又得戰利品無算、昨晚續據兵站處消息、我軍進抵滄北四十里、（即興濟鎭）兵站總監劉振聲、昨帶白麵一萬五千袋、赴桑園設立兵站、將來我軍戰略、專攻敵之左右翼、不攻馬廠正面、張宗昌原擬今日赴滄州前敵、視察戰况、藉以避壽、嗣李景林來電阻止、謂所有壽筵費用、完全由彼擔任、一二日内李將返濟、爲張祝嘏、并籌劃進攻天津、張遂中止北上、靳雲鵬於二十四日午來濟、赴督署謁張後、又赴日領館拜客、晚六點、張在督署珍珠泉設宴、爲靳洗塵、各高級軍官及各廳道作陪、席間靳謂此次討赤、直魯兩省、犧牲最大、事平之後、必建議玉帥、對直魯兩省意見、當充分採納云云、席散時已十點、十二點靳告辭起行、張親送至津浦車站、一點開車、聞靳至徐州將小事勾留、與乃弟雲鶚晤面後、即赴南京謁孫、再赴漢口、 
　　二十六日通信、明日元宵令節、適逢張宗昌生辰、今日爲暖壽之日、事先張宗昌令警察廳、知會城廂内外居民、扮演花燈高蹺等游藝、由官家出費供給、故今年燈戲之多、爲數十年所未有、自昨日起、已金吾不禁、爆竹喧天、魚龍曼衍、游人如堵、各種游藝燈戲、先至督署演唱、賞金多者至二百元、出署後游行全埠、車龍馬水、觀者塞途、督署内外、高紥彩棚、大放燄火、京劇爲李景林出資僱來、聞余叔岩程艶秋等、均已到濟、李景林褚玉璞王翰鳴趙琪等軍政界要人、今日下午均已紛紛來濟、入署暖壽、壽筵闊綽、爲歷任督軍之冠、至北路軍情、直魯聯軍雖已有佔馬廠抵唐官屯之說、但迄無官電證實、惟李景林既能來省祝壽、可證前方軍情之不甚緊急也、孫宗先之第五師、連日由濟寗過濟北上者、已有兩旅之衆、畢庶澄部第八軍、准二十八九兩日、由青島開拔來濟、北上助戰、海軍亦同時向大沽口方面出發、俟各軍會齊後、即水陸夾攻天津、以决最後之雄雌、濟南上海間信件、早已由津浦路輸送、自昨日起、徐州以南信件、忽又改走青島水路、郵局方面消息、謂徐州南鐵路被毁一斷、路局方面、則謂二十四日兗州站火車、被軍隊焚毁數輛、究竟眞相如何、尚未探得、曲阜某村、以觸怒軍隊、致遭不幸、該村内多孔姓、此次衍聖公孔德成母子來濟、即與該案有關、濟南巿面、則以受軍用票影響、大起恐慌、食品一項、較年前增價三分一、尚無處購買、故雖滿地笙歌、恐商民無暇觀賞耳、 
　　另一通信、前日（二十四）本埠盛傳直魯聯軍、已佔領馬廠、馬廠係津沽門户、爲本屆戰事勝敗關頭、或不致如是容易、且軍署及其他重要機關、均未接到若何捷電、惟某社揭載直魯聯軍交通處處長張金銓敬電云、發電計達、我軍昨夜克復青縣、今晨已下馬廠、敵軍潰敗、現在向唐官屯靜海縣追撃中、约燈節前可抵天津、餘容續電、張鑫敬印、昨晚（二十五日）以克復馬廠說質之關係方面、答謂國軍並未以全力抵抗、即將馬廠放棄、向靜海獨流一帶退却、直魯聯軍乘勝、復於二十五日佔領唐官屯、蓋國軍欲以靜海獨流一帶、爲津南第一防線、楊柳青一帶、爲第二防線、現國民一軍、集中楊村津北一帶者約三萬人、國民三軍之所以節節北退者、欲與一軍銜接聯絡、於津北楊村一帶、與直魯聯軍　一大戰也、此間當局、亦已令褚玉璞率領舊部四旅北上、其旅　後新募之軍、及補充軍隊等、均留濟寗、從事訓練、並電調駐防濟寗孫殿英全旅、開往北路参戰、所遺防區、即由厲獻臣新編之山東陸軍第一混成團、前往塡防、現褚孫二部、已調齊車輛、正在北運中、 
[渤海艦隊已下動員令]  
　　畢庶澄赴奉謁張　第八軍擴張兵力 
　　青島通信、渤海艦隊北上援李攻津一節、已喧傳多日、迄未成行、兹據軍界確訊、畢庶澄日前赴濟面張、領取海軍開拔費、業經魯張如數照發、畢氏回青後、即積極籌備出發事宜、已定於三月一日開拔北上、隨艦隊出發之各旅團、凡應需物品、均限令二月二十八日以前、置辦齊備、二十八日晚間、即裝載上船、翌日黎明啓椗前往、畢氏並於未出發之先、令每營挑選軍士十六名、於今晨（二十七）八時、齊集提督樓、演習手槍打靶、以覘各營軍士瞄準程度之優劣、又聞畢氏原定昨晚赴濟、爲魯張慶賀壽辰、乃以該軍出發在即、不克抽身前往、故未果行、又因艦隊北上攻津、與奉方軍隊、須一致進行、關於策應等事、有須與奉張協商之處、故又須赴奉一行、聞已定於今日下午由膠濟路轉烟濰汽車、赴烟臺、藉便視察防務、俟海圻艦到烟時、畢氏即乘坐該艦赴奉謁張、請示機宜、再督率所屬進攻天津、 
　　畢氏直轄之第三十二師、缺額頗多、急待補充、現擬辦一新兵教練所、定額二千人、通知膠東一帶所轄之四十二縣、飭令每縣送新兵五十名、並由各團營遴拔有學識之軍官、充當教練官、從事訓練、使略有軍事智識後、即送入各團營、補充缺額、又畢氏近來積極擴張兵力、除三十二旅已擴充成師外、又將第八軍之衞隊團、擴充成衞隊旅、旅長即由該團長鄧遠山升任、查該團原有兵士八營、與一旅九營制之數、只差一營、補充極易也、此外又創辦一學兵營、爲造就下級幹部之地、此事已由参謀處起草編制、所招學兵、即令膠東所轄各縣保送、每縣十名、資格以高等小學畢業爲限、大約日内即可成立、（二月二十七日） 
[南京快信]  
　　時局大變後、關於奉直軍鄂軍國民各軍戰事情形、均各有電致孫告捷、均發交機要處保管、概不復電、表示中立、 
　　江蘇官産處、已於三月一日實行歸併財廳接管、所有處内册檔公用器物等、均移交過廳、逐項點收、處長會辦名義取消、仍以陳大猷爲帮辦、原有處内總稽核總務文牘主任各員、由處長曾樸開單移交、均照舊留用、以資熟手、至歸併後、廳内如何分配職務、如何規定經費、刻正從事計畫、須擬訂規程、呈請總司令部及省署核奪、至曾氏所兼辦之太湖領墾事務、亦一併移交、聞財廳將另委分局長一員、專司其事、 
　　無錫士紳蔣曾燠·金壇士紳張華昌等、迭呈財廳、請准開設乾繭行、財廳又迭接無錫繭業公所董事薛翼運·及江浙皖絲繭總公所、來電反對、刻分令各該縣知事從長考量、酌擬復奪、 
　　本埠烟禁雖嚴、而土販私運、仍不能免、連日各區警察署所、迭次緝獲私土、均連犯送交寗檢廳訊究、 
　　上海華界捲烟商反對實貼憑證問題、刻省署令行該管廳縣、會同商會、向該商等切實開導、毋任抗違、 
　　聯軍總司令高等顧問徐固卿氏、前因接洽已畢、擬即與章太炎等一同返滬、再行挈眷回寗、以作久居、嗣因孫氏派人堅留、徐以情不可却、乃於送章等至下關上車後、遂即專返、外間傳已與章赴滬、乃彼送章上車之誤、徐氏刻尚在寗垣、 
 
 

Page 8

 
 
1;第一萬九千零三十五號;中華民國十五年 西曆一千九百二十六年三月三號
星期三 * *   
 
 

Page 9

 
 
1;第一萬九千零三十五號;中華民國十五年 西曆一千九百二十六年三月三號
星期三 * *國内要聞二 
[二三軍將領請馮出山]  
　　但馮電鹿鍾麟謂無再出理 
　　孫岳暨國民二三軍將領商量通電請馮玉祥再出主持軍事前已一度發動近自豫戰實現軍事吃緊二三軍將領益覺馮氏有再出必要故岳維峻孫岳鄧寳珊等又分别電馮均敦促速出領袖三軍兹錄各電如下「岳維峻等電」馮上將軍鈞鑒吳寇進犯中州謀危國本東日通電聲討計已早邀垂察我公浩然高蹈矜式羣倫亮節冲懷洵足廉頑立懦而吳逆好亂性成毫無覺悟野心勃發背道而馳慶父不除魯難未已維峻以身許國誓滅此獠惟恐力不逮志隕越貽譏因思吳逆曩以全勝之勢尚爲我公所逐度其心理必極懾服深冀早日出山除電請執政明令討伐吳逆並請特任我公督師南征外切懇俯念國事艱危敵氛甚惡幡然改計再起東山俾維峻有所秉承諸軍咸受節制盪平吳寇端賴壯猷迫切陳詞伏乞察納岳維峻率全體軍官同叩「孫岳等電」馮煥帥鈞鑒現以吳佩孚侵豫禍國兵事瞬息萬變安危利鈍所關非止一軍一省爲應敵計爲建國計均非我公毅然出山不足利前途而維大局頃已急電政府籲懇即任我公爲討逆總司令主持一切伏願俯鑒羣情暫迴高蹈勿負我帥領士卒前驅之氣望歲之懷迫切陳詞至祈察照賜復孫岳師長徐永昌旅長龔炳勛劉廷森袁廷傑顧佔鰲門炳岳梁壽奠胡德文耿金錫同叩「鄧寳珊等電」萬急包頭馮煥帥鈞鑒近者中樞動摇百政失馭摧殘羣衆危險堪虞深盼吾公暫消高尚之襟懷再作出山之雲雨咸有所指導士氣得以鞏固共成救國大業不勝屏營禱切之至軍務帮辦鄧瑜参謀長劉文翰師長徐永昌旅長史宗法龐炳勳顧占鰲門炳山劉廷森袁廷傑梁肇愷胡德夫耿金錫等率全體軍官佐叩 
　　至馮氏目前即願出與否尚有人人殊惟鹿鍾麟最近曾接馮氏由包頭拍來巧電囑轉國民一軍各師旅團長聲明本人既已下野决無再出之理並以三事勗諸將士觀此則似一時决不出山也該電如下鹿總司令鍾麟弟並轉各師旅團長鑒月餘以來迭奉諸同志兄弟電邀出膺艱鉅重整旗鼓定亂討逆在同志救國志切澄清言出肫誠至再至三實已萬分感激况弟與手足同志同患難共生死久矣豈可言者諄諄聽者藐藐所以始終孫謝絶對不敢承諾者非眞忘情國事甘作化外之民也蓋深慮國家之大軍隊之多非一手一足之烈所能有濟必羣策羣力互助互謀始終克竟全功而收遠效姑無論弟已下野决無再出之理藉令仍舊供職亦必仰仗諸同志共同努力奮鬭戰勝攻取以成此救國救民之事業以是見弟個人之去就與大局决無關係惟盼努力前途須抱定主義爰本匹夫有責之義謹揮涙以三事奉聞一曰眞愛民共和國家民爲主體當兹國難未紓戰爭不已民生凋敝十室十空稍有人心豈宜再事騷擾再加摧殘故岳家軍以餓死不奪民食凍死不入民宅爲致勝之本千古爲法鄧師長寳珊兄在直在豫人民愛戴李虎臣兄之鄧全發旅長駐防石家莊閻百川督辦來電奬譽云人民安堵徐師長次晨兄到處稱贊豈非明效大騐耶我軍必須如此作去方能救國方不擾民方能勝任二曰嚴紀律我軍轄地既廣軍隊既多必須各守紀律方能令出維行昔孫武斬吳姬則婦人可使赴湯蹈火吕蒙不以下粒貸其鄉人故皆能戰必克攻必取諸葛武侯曾稱之三曰淡權利將士不和每由於爭權奪利大之爭地盤小之爭位置勝則奪槍奪砲敗則搶財搶物彼此不顧必至同胞離心軍無鬭志最爲堪虞如得一地方不得私自盤據有功必須推賢讓能由高級長官酌爲支配昔漢高入咸陽財帛無所取人民感戴項羽入關反其道而行之此其成敗之不同也他如雍齒封侯潛消沙中之謀馮異讓功稱大樹之名是又吾人最好之模範也以上三事係我軍生死存亡之大關鍵不必遠徵博引即就民國以來之諸軍閥言之位高多金者有之兵精械足者有之前仆後繼覆轍相尋此盛彼衰同歸於盡何非以不顧公義專便己私造惡因而結惡果不旋踵而身敗名裂爲世笑駡乎我諸同志應抱定三民主義更加以大無畏之精神縱反對黨謂我爲赤化爲共産爲土匪欲加之罪何患無辭吾們無庸嘵嘵置辦只求吾心之安謀吾民之福而已若到處擾民雖無人謾駡試問我們良心上精神上是否可以對國人曾是國民軍之招牌而顧如是乎弟忝屬同志情若手足故知無不言言無不盡懇切敬告能行此三事雖失敗亦存在不能行此三事雖存在亦失敗也特請諸同志詳細轉告各個官佐兵夫切實遵守弟雖下野亦與有榮焉區區此心敬祈亮察馮玉祥巧 
[賈德耀就代閣經過]  
　　賈德耀自十五日明令兼代總理後經政府方面及國民軍要人一再敦促就職迄十八日賈意始稍活動十九日上午十時國務院秘書長汪守珍携帶就職通告赴靜口寺賈宅代表許世英請賈就職賈當考慮將通告收留汪退出後賈至下午三時又命人將通告退還不願即日就職下午四時許賈至執政府向段請辭段當堅請就職謂你不幹我亦要走賈意稍動退後又接張之江來電大意謂俊仁現既給假中樞無人主持請勉任艱鉅云云同時某要人亦電賈勸其就職至是賈意遂决致電秘書廳訂於二十日上午十一時就職屆時賈驅車至鐵獅子胡同國務院該院中樓前面特交懸五色大國旗兩幅以誌慶賀賈到院即登樓入總理辦公室就座院秘書長汪守珍隨入室謁見並當面照例請辭職守一面復上辭職呈文賈當口頭極意慰留勸汪照舊供職以資熟手汪退後院轄各局長如法制局長張軫銓叙局長駱通印鑄局長許卓然等亦到院参謁賈接見時亦照例表示暫時兼代請各安本職借重帮忙周旋既畢時已逾午賈即起身出院赴吉兆胡同謁段謝命報告就職情形兼面商應下诸重要命令等事下午三時舉行國務例會賈欣然准時至院時院中殊少員司秘書長汪守珍亦他出未返延至三點二十分以後教長易培基外長王正廷法長馬君武内次劉馥海次吳紉禮及農長寇遐等始次第馳車而至交長龔心湛到院最遲候至四時將近方人齊開議財部則因總次長皆已辭職未及補充缺席無人與議賈作主席開議之第一案即係賈本人所提出之下令討伐吳佩孚命令此項令稿業由賈住宅中先事擬就當場提出傳觀賈隨即加以說明陳述據報吳佩孚如何稱兵擾豫如何勾給土匪實有明張撻伐必要並表示各方面羣情憤怒已整率師旅待命用兵故擬責成岳維峻李雲龍進兵討伐一面即分畀盧金山劉佐龍以湖北督長兩職俾令盧劉兩人就近反吳會同岳李軍隊夾攻以收殲滅吳氏之效一番陳說歷時頗久各閣員傳觀令稿自無異議僅就文字上略加斟酌即多數通過請段蓋印由賈副署即日交印鑄局發表此外復通過特任盧金山督辦湖北軍務劉佐龍爲湖北省長及優卹蕭耀南三令同行發表 
　　許世英於二十一日滿假後賈德耀之代閣亦同時辭職於是此三日中乃又成爲無内閣之形勢矣二十四日下午吉兆胡同專員會議時因許世英既决無回任可能一時又難得另組新閣人物僉主延長賈德耀之代閣以維持現狀王正廷前午在私宅宴請各閣員於閣事亦有非正式之商量結果亦歸納於請賈延續兼代之一點當晚十時以後鐵獅子胡同王宅又有要人會集聞仍係討論内閣問題一致勸賈即日到院辦公府方所派之勸駕專員張樹元亦親往訪賈傳段意旨促賈最好於二十五日即到院視事即實力方面亦贊成賈代閣之延長賈見各方一致敦促當允繼續兼代昨日（二十五）星期四照例應開國務會議但因時間怱促前晚已不及趕發通知閣議遂仍停會賈以無甚大事昨亦尚未到院視事大約今日國務院中當有賈之足跡也至將來内閣究竟成何局面現自難懸測不過府方意旨雖暫囑賈延長代閣時日却並不贊同賈之正式組閣賈閣即眞之說僅有人一度提及之後即作罷論昨日有府方重要人物已明白語人謂段决不同意於賈眞組閣蓋賈資望較淺向來在府方無甚力量丁此時局各方面復咸知非賈所能應付賈本人亦並無此意也 
[許世英上三四次辭呈]  
　　許世英自十五日辭職後段准予給假六日迄二十一日止即已屆滿許又於二十日遞第三次辭呈稱有失眠舊症懇即照准許氏現寓東交民巷内日恒數遷避不見客二十三日段特囑賈德耀訪許將許之第二第三兩次辭呈退還並請立即復職談至數小時之久許氏除表示感激執政倚畀之厚意外辭意仍甚堅决當命黄中起草第四次辭呈於昨晨（二十四）送府兹錄其辭呈如下「第三次」竊世英因病再辭本兼各職未蒙俯予批准屈指假期明日已滿世英受恩深重苟可支持奚忍言去惟失眠舊病服藥已三年去歲因從公過勞不謂舊病益增近日頭昏心痛苦不可言據醫生云决非旦夕所能痊愈伏乞我公鈞察勿顧個人之私感而誤國家之大事萬懇乾綱獨斷立予罷免轉擇賢良繼任不勝感激待命之至「第四次」執政鈞座敬呈者賈總理傳奉鈞諭並發還世英二次三次辭呈聞命之下感激涕零世受恩深重情逾骨肉赴湯蹈火不足報稱於萬一祇是病日增劇苦實不堪苟使稍可擇持寗忍再四求去當此時局艱危千鈞一髮處置稍疏即虞叢脞若以衰病求去之身而仍使之負兹重任必致誤及鈞座患中國家萬懇垂念苦衷當機立斷即予罷免放歸田里俾全微軀世世生生永戴大德於無既矣謹將迭次辭呈派秘書長汪守珍恭呈並代達下悃伏維鈞鑒 
[關會復開後之進行近狀]  
　　關稅會議自十八日再開以來其經過情形有可紀載者十八日之第二委員會我國確已提出（一）過渡期間附加稅率及收入預算表（二）提前實施華會條約第三第二五附加稅（奢侈品五分）兩案第一案除將稅率分爲甲乙丙丁戊己庚七類定最高二成七分五釐最低二分五厘外並根據民國十三年海關報告納稅進口物品價額及稅收製成附加稅收入預算表第二案則以美國提案已有二五附加稅自本年二月一日起實施奢侈品五分附加稅則自七月一日起實施之提議現在二月一日之期已過而此次新訂關稅條約又須先得各國之批准爲彌補其中間收入之損失計乃提議自四月一日起實施二五附加稅六月一日起施行奢侈品五分附加稅兩案均作爲决議案提出以期實施之迅速但各國均以稅率問題須俟用途决定之後進口貨品之分類究應如何亦須從長研究况稅率是否即應分爲七類亦有討論之餘地第二案之普通品與奢侈品兩者分别亦甚困難更須顧慮本國對華貿易業者所處之地位於是决定先交中英美日法和六國分委員會討論二十日上午曾開此分委員會一次尚無結果復於二十四日早十時在居仁堂會場開第二次委員會繼續討論自上午十時起討論三小時之久直至下午一時頃始散聞其内容亦無何等决定惟於稅率及二五附加稅提前實施一事認爲須加一專門的研究遂議决别行組織專門委員會須待專門委員會决定之後再交分委員會俟分委員會議定最後始交第二組委員會决定之故其最後結果如何此時尚難逆料也總之以今日之形勢觀察上述兩案因我國希望併案討論當然暫不分開二五附加稅之實施既係華會條約所定亦無故持異議者惟附加稅率各國有等級多寡之分貨品種目亦有繁簡高下之别况五分之奢侈品稅究應如候區别貨品亦有研究故不得不勉允各國之請先由專門委員會討論後再行决定也聞當委員會開會時英國代表曾表示將來稅率增加後廣東海關是否同時增加如廣東海關亦同時增加則中國政府有無指揮粤海關之權此時似均應行討論云云此蓋由於近日廣州國民政府對香港罷工而起者將來或不致成爲問題也 
　　又據某通信社調查關會中外全權間近來接洽程度大概如下（一）過渡稅問題我國對於裁釐籌備期中之過渡稅最初主張普通品徵收百分之十二五奢侈品則分爲甲乙二種甲種徵收百分之二十乙種徵收百分之三十此在英美日三國皆未能贊同然其見解亦不盡一致蓋日本對奢侈品之稅率尚可勉强承認惟於普通品一項以其每年輸入於中國者此較其他各國爲特多若按十二五徵稅則對華貿易將蒙重大之打撃故認爲無論如何必須减至百分之十以下其在英美兩國則又重視奢侈品一項以爲甲種至多只可徵收百分之十二五乙種只可徵收百分之十七五以此之故相持不决者累月現在我國方面已允量予讓步擬將普通品稅率改爲百分之十一奢侈品之甲種則改爲百分之十七五乙種則改爲百分之二十五據聞英美日三國對此折衷辦法業經表示大體上可以同意（二）用途問題按照我國最初主張之稅率普通品徵收百分之十二五奢侈品徵收百分之二十或三十則每年增加之稅約爲一萬萬零六百萬元其用途之分配我國主張按三三三一計算即以三千萬爲裁釐抵補費以三千萬爲整理内外債費以三千萬爲建設費下餘之一千六百萬則專充行政用費此爲原定之計畫現因稅率核减普通品只能徵收百分之十一奢侈品只能徵收百分之十七五或二十五故每年所增稅額不過九千餘萬元我國代表遂又改訂用途按三三三計算即裁釐抵補費三千萬整理内外債費三千萬下餘之三千萬則匀充建設費及行政費前者約占三分二而弱後者約占三分一而强然各國代表尚認建設費攤配過巨頗持異議現正切實磋商（三）還債問題此問題較爲繁難尤以日本債欵最不易解决蓋我國所欠無擔保及擔保無確實之外債總數約在八萬萬以上按照上列用途之支配則每年只有三千萬元充作還債之用相差過鉅當然不能一次清還因此我國代表主張不論内外債一律停止利息由中國政府發行一種無利債劵分作二十四年還清計每年還本三千萬二十四年共還七萬二千萬元緣上列八萬萬之内外債間有以庫劵或債票募集而來者當時均有折扣並未十足收欵故祇須償還七千二百萬於債權者方面並無損失但所謂八萬萬之中日本債欵約佔二萬萬有奇表面上雖借自日本政府而實際上係由日本政府轉向該國人民借來者其年利平均七厘由日本政府按期墊付每年約須付出一千四百萬元今若依照我國所擬辦法則日本每年攤得之欵不過七百餘萬元僅及利息之半是該國政府每年賠墊六百餘萬元損失過巨當然不肯擔負以故迭經磋議迄今尚無相當解决方法（四）施行期間問題我國對於稅則之施行主張於關會結束條約簽字之後即按協定稅率開始徵收但各國之意則爲會計年度上便利起見主張由本年七月一日起實行雙方爭點相差約四個月刻下尚在磋商之中 
[蔣介石空然辭職]  
　　蔣中正自復任衞戍司令及國民革命軍總監以來最近方從事於擴充衞戍部職權及擴大衞戍部規制爲將來改爲總監府之準備乃昨日蔣氏忽飭衞戍部内各處長員辦理結束所有該部直轄軍隊職員均已分别條諭妥爲安置二十四日下午又手諭参謀長王懋功限於二月底將衞戍部一切手續结束完妥三月一日即實行停止收發文件總参謀長王懋功仍着專任第二師長参謀處長張定璞由蔣薦充軍事委員會總務廳長機要秘書馬文車蔣調充黄埔軍官學校諮議官参議李廣護文素松悉回任軍校諮議原職總参謀長王懋功奉令後即晚召集該部全體長員會議已决定收束手續如下（甲）關於直轄部隊之處理（一）憲兵營及憲兵教練所軍樂隊均歸陸軍軍官學校其薪水應截至二月底止（二）經理處護送大隊應即集中改編爲第二師工兵隊（子）原有官長發給薪水一個月遣散（丑）關於第一三兩病院准撥守衞兵士十二名槍十二桿餉由各院發給着陳大隊長於二月二十五日以前將守衞士兵撥定并造册報部（三）砲兵營除野砲連撥歸軍校外餘部概歸第二師接管（乙）關於人員之安插（一）軍校不能安插人員由司令官酌定分送軍事委員會或行政機關　量任用（二）凡由保定軍校出身軍官如可擔任教官者一律送黄埔軍校至軍校出身人員送軍校或分撥兩師任用（四）各機關不能安插之人員均給薪餉一個月遣散如有特别勞續者請司令官優給遣散費（五）所有應送軍會校部行政機關及遣散人員由各處長造册送参謀處彙呈司令官核定至蔣氏本人一經辦妥衞戍部結束手續後即怱怱乘輪赴黄埔同時發電通告解辭廣州衞戍司令國民革命軍總監等職言從此專心在黄埔軍校練兵不與聞粤政詞極憤悶末復薦李濟琛自代汪精衞接電後以蔣氏此舉事前絶未與己磋商亦未用公文聲明即突然解職立令衞戍部結束大爲驚詫即擬親往慰留至衞戍部則蔣王均已不在問其参謀某言蔣司令已乘輪往黄埔汪不得要領而返乃於昨夕夜深由電話詢問王懋功問蔣司令不辭而行是何用意王答不知汪謂可挽回否王謂蔣司令意極堅决斷難挽留并告以衞戍部一切結束均已辦妥汪謂現時大局未寗人心浮動衞戍部爲治安所繋一旦裁撤恐人民震動請即停止待商辦法王僅答應用副官處名義函報界公會對於衞戍司令部事如非由部参謀處負責蓋章稿件不准登載以免外間宣洩至結束手續仍照常進行汪以蔣意堅决擬即日召集緊急會議磋商挽留辦法不知能否使蔣打消辭意也 
[粤海關封關事件已解决]  
　　二十六日起照常騐貨 
　　粤海關停止騐貨數日至昨二十六日已告解决海關方面稅務司卑路所持理由及所爭條件約有二端（一）以後凡船隻入口所有載來貨物必須經海關騐明徵收入口稅後方許糾察隊及工商檢查處檢騐或扣留（二）罷工工人前次所扣留之貨物必須放回收稅方能自由處置政治委員會自得此項消息後當已令海關監督傅秉常提出交涉連日傅監督派孫科向該稅務司卑路交涉數次至二十五日交涉署陸敬科又復銜政府意旨前赴海關卑路交涉並由罷工委員會將前次扣留之貨物交還該稅務司過稅請其速即開關使各輪船起卸貨物卑路已當面允許開關由二十六日正午十二時起即照常辦公檢騐貨物准各輪船開倉自由起卸財政部亦擬定佈告說明船隻入口所有載來貨物亦須經海關檢騐後方可任意檢查二十五日下午四點四十分鐘洋關經已奉到財政部佈告旋由該關洋人督同雜役將該佈告張貼關前繼而粤海關稅務司亦在關前及騐貨廠内張貼佈告兹將財部稅司兩佈告分錄如下（一）財政部佈告照得海關爲國家徵稅機關凡屬國民皆有遵章納稅之義務而海關辦事人員皆爲政府服務各有權責非人民所宜攙越须知進口貨物海關有首先查騐之權出口貨物海關有最後查騐之權嗣後各種船舶載運貨物到通商港口一切騐貨收稅手續應由海關照章辦理無論何人不得干預切切毋違（二）稅務司佈告照得海關定章凡進口貨物海關有首先查騐之權出口貨物海關有最後查騐之權現由政府確定辦法保障海關職權出示曉諭並令糾察隊將執去各貨送回海關在案本稅務司現定於本月二十六日上午十二時所有本口及黄埔船隻一律准其起下貨物照常騐放仰商民人等一體知照 
[浙江政務會議紀]  
　　浙省政務會議前因陰曆年關停止例會三次現在新年已過夏省長暨各廳長均已由寗回杭故於二日上午發出通告下午二時在政務廳開會由蕭政廳長主席除郭實業廳長未到外徐總参議鄭秘書長等均出席蔡财政廳長提出平陽統捐局長何維良辭職遺差委任王復接充計教育廳長提出省立醫藥專門學校校長李定辭職遺職委任丁求眞接充按王字士一又字蘭生青田人曾充省立第十一中學校長夏省長頗爲信任久有得差希望現接辦平陽局差係屬二等缺不日即可赴差彼與薦任職王復（字翼林鄞縣人）姓名相同惟籍貫則異也至新任醫校長丁求眞字壬生天台人日本醫藥學校美國醫藥學校畢業曾充本省醫校教員與前任校長李定感情極厚故特向上峯保薦業於日前來杭日内即將接事以便籌備開學 
[寳應兵變後之所聞（明）]  
　　寳應爲江蘇揚屬七縣之一位居運河東岸北與淮屬之淮安毘連南距江都二百四十里城巿之繁盛爲沿運河各縣之冠民國以來向未駐過一兵一卒自前歲浙直戰爭後齊爕元改編臧（致平）楊（化昭）舊部爲一混成旅嗣因乏地屯駐故移駐高寳一帶其旅部即設於寳應城内彼邦人士一年以來常苦多兵客秋奉浙戰爭又起该旅遂開赴　江以北及戰退奉軍邢士廉後即改駐沭陽縣境高寳人士方慶從此可以不再駐兵而歲暮因解散蘇三師馬玉仁軍隊後鄭俊彦護軍使以寳應地極重要且四鄉土匪日見充斥遂撥步兵一營移駐該縣以資鎭攝至寳應以南如高郵邵伯等處之防地即歸駐揚第七混成旅楊鎭東擔任本月二十五日午後十時城外駐兵忽然譁變以排槍爲號由南北二門一齊擁入致使各店猝不及防蓋全縣青華均在城 
 
 

Page 10

 
 
1;第一萬九千零三十五號;中華民國十五年 西曆一千九百二十六年三月三號
星期三 * *内由南到北約有二里多長之大街也此次計被搶者七十餘家並焚去三家店面至住户除連家店及後門通有人家住宅外餘皆幸未殃及聞是役損失約在二十萬金及槍傷數人並斃連長一人嗣因縣知事謝瑩率同警備隊極力抗制始各開城四散並聞次日天明有一小股竄經河西與天長六合相連之仁和集被該集小刀會奪去快槍四十餘枝該營營長因公赴浦聞警馳回僅見瘡痍滿目而不見一兵一械矣鄭護軍使得報後立命范參謀李團長由浦帶隊前來一面宣慰被難商民所有損失概由軍使賠償一面分隊及通令各地軍警嚴緝兜拿江蘇防災會馮夢華特派伊之姪孫某君及朱靜川兩人於今早（一日）過揚轉輪赴寳趕辦被災各户之急振淮揚道尹盧殿虎因公在省得電後昨晚（二十八）亦即趕來揚州本擬準於今早專輪北上旋因運河工程局會議運河工程及水利辦法故須俟是會開畢後方能前往勘災更聞此間楊鎭東旅長自得該處兵變消息傳來後當即分飭各城門駐軍對於由北而南之小輪帆船特别加嚴盤查藉以防堵潰兵南逸 
[徐州近事]  
　　自靳軍由魯南移往豫東後魯軍已逐漸南來刻下已在臨城駐防五省聯軍第三軍部伍最前方比駐韓莊惟司令部則移設徐州李俊義之参謀長劉之洲已將司令部器具由韓莊裝運來徐設於東事站拱宸園 
　　津浦警務處長申士魁二十六日帶同差弁八名由棗莊來徐暫駐徐站據該路消息警務處將由棗莊移設徐州申氏到徐即係察看地址籌備遷移惟實行之期刻尚未定 
　　徐埠道路除環城馬路南關一段已開始動工外警廳長錢宗澤現又規定城廂道路尺度計分幹路支路巷路三種東西南北四門及中央鼓樓大街均爲幹路寛二丈四尺其餘各街爲支路寛二丈以上其他各小巷均爲巷路寛一丈二尺以後人民臨街建築一律按此規定 
　　銅山縣署訂定取締票紙辦法十條經商會長鄭於恕及錢業董事楊鴻賓召集各錢商討論結果遵章出票者計十八家爲同興公·賈汪兌換處·協昌永·乾德豐·祥順永·春泉號·天保育·陸元興·乾震恒·洪昌順·裕源號·卜信記·有源莊·恒茂公·恒豐莊·聚和昌·坤源號·隆源號等商會已轉縣核准備案其餘各票號一律取缔 
　　徐州去歲水災後繼以兵燹金融停滯糧食缺乏銅元甚爲稀少麥價有增無已縣署刻已訂定辦法人民換取銅元每次祇計四千出境者以五千爲限糧價按照舊曆年終價格不得增加以防春荒居奇自經布告之後錢糧兩商已遵照辦理人民生活較前略爲蘇適 
　　徐州總司令陳儀年前曾令各縣設立清鄉專局即以各知事爲主辦另委駐防軍隊長官爲會辦頃各縣均已實行辦理銅山知事章世嘉前日督率警隊赴車村鄉查辦清鄉在閆家海莊搜得匪犯王景玉張得標兩名當經傳訊被架失主證實即予就地槍决刻又續查其他各處至辦理清鄉時間各縣均以三個月爲期 
地方通信 
[松江]  
　　劇盜拿解縣公署　楓涇西三保二十六圖徐福堂家被刦案内之首盜陶雪林已由事主在楓涇瞥見報警獲解縣署訊押聞該犯 
於楓涇一帶新近刦案均有關係故縣署於預審時非常注意 
　　楊知事因公赴滬　楊知事爲會算吳前任交代並滙解二月分稅欵特於昨日去滬大約躭擱二三日即行回署 
　　縣警所嚴令禁賭　縣警所爲肅清賭窟起見特下嚴令於本城四區巡官切實查辦謂如果該管境内發見聚賭抽頭情事而不予查拿致爲本所發覺拘獲者該管巡官應記大過兩次如第二次發見前項情弊而不予檢舉即行撤差並送交法庭根究有無得規包庇情事以憑法辦等因故各區巡官一致晚間即行帶隊巡查並於著名各賭窟特别注意以便拿解 
[崑山]  
　　除螟消息　崑山爲驅除螟害事曾於上月二十日召集蓬間夏家橋周墅三鄉鄉董會議决定本年崑邑除螟辦法昨日又由劉縣長召集該三鄉地保限於本月三十日山農將稻根拔盡本月（一日）復約集全縣鄉董商决籌撥經費爲購置捕蛾燈之用到會者除蔡望之陶公亮兩主任各鄉鄉董·及各公團領袖·并昆虫局技術員鄔鋪琳·助理方香丸外尚有商會會長方唯一束大農科主任鄒秉文昆虫局派派赴吳江之除螟助理員朱善慶均由早車山寗蒞會下午二時在縣公署開會由劉縣長主席當塲一致議决即撥二萬五千元充購置捕蛾燈經費此數由縣備荒經費内擔任四分之三由被災最重之三鄉分任討論拔除稻根方法均主張應於本月内由全縣各鄉鄉董督同各地保圩甲盡力辦理至五時始行散會此後團於該縣除螟事務將山昆虫局技術員鄒種琳·及助理員方香九協同總分事務所職員積極進行聞方君之辦事所設於夏駕橋、鄒君之辦事所、設於崑山縣農會、　君　　并 
定於本月四日偕同昆虫局助理員朱善慶前往吳江接洽除螟事務後再須赴嘉定太倉常熟松江金山丹陽等縣云 
[蘇州]  
　　警務處委任鄉所長之反警　蘇地各公法團暨各士紳因南京省警務處對於　屬洞庭東山第六縣警所長圖之員有　　　息另行　處　接委派傳某來蘇接充之說昨日（二日）特聯名公電省署及警務處略謂縣警察餉欵向由地方上籌撥任免警所長、亦向由縣主辦、警務處直接撤委、前無此例、故一致表示反 
對請飭傳某暫緩到差而顧之昌到差以來任勞任怨於股匪騷擾東山一役顧親率士警與激戰將匪撃退地方頼以保全曾由省署嘉奬有案對於此層地方上尤表不滿 
　　開放平門先行添設警所　城北公社請求警廳開放平門曾誌本報兹悉警廳長袁孝谷據呈後以該城門開放後當須建橋築路現值河水淺涸時正可施工遂准即於最近期間開放惟以城防重要該城門之警務所應先籌設遂决定添設警所而於昨日（二日）正式發表定名爲北區第八　駐所委任李寅爲該所巡官所有服務巡長警士額定擬以二十六人爲度巡長由該管警署調撥二人警士則即行招募充數 
　　蘇綸紗廠一部女工罷工　盤門外蘇綸紗廠粗紗間之夜班女工百數十人所於前日（一日）晚間全體罷工其原因據罷工女工謂因傳聞該廠有减低工資消息故特罷工該廠經理當即向工頭解釋罷工女工之誤會並令勸導上工又恐人衆肇事即請由該管團九分所派警協助彈壓而日班工人昨仍照常上工聞罷工女工亦有今日（三日）上工之說間區警署已將此事經過呈報警廳矣 
　　華盛紙版廠近聞　華盛廠行將破産一節與事實不盡相符銀團借欵距到期尚有三四個月前並無收回處分之說並聞現由某商集合鉅資扶助進行其方法或加入股本或作爲借欵正在磋商中不日即可就绪故破産一節决不至於實現 
[無錫]  
　　五大作工人罷工風潮　無錫五木作工人於客臘歲底集議增加工資推定高子鳳爲代表呈准縣署給示布告每日每工漲定大洋六角定於春間實行嗣以一部份作主未能同意面請巿總董錢孫卿轉請縣署派警將布告吊銷惟工人方面堅不允許復於陰曆本月初七日由作主方面之顧金川邀集作主工人兩方在昇泉園集議准照前次議定之每工六角並於包工·記工·自膳·留膳各項議定折衷辦法定於舊曆二月十五實行雙方允洽風潮已告平靜矣詎有少數作主高根觀·陳五福等以所漲過巨未能允許走謁巿總董錢孫卿請示辦法錢君主張加足五角二分由錢總董代向縣署面請備案給示布告張知事已一一照辦各工人得此消息莫不憤慨即日通知全城各木工一律罷工由小包頭十三人及工人壬餘人集合魯班殿公所内討論應付方法僉以近日米珠薪桂不敷生活堅持前　非漲至六角不允上工中區分駐所巡官秦鏡清以工人衆多恐肇事端立即帶警前往彈壓縣公署據錢巿總董之請將漲至五角二分之布告發出後致激動全體木工罷工風潮又以前次給發准漲六角之布告迄未吊銷殊有未妥遂由承審員簽票派警着令工人代表高子鳳將前項布告繳銷高以既經縣署核准給發何能出爾反爾堅不肯允遂由原警將高子鳳解縣經徐承審員審訊並反覆開導其時隨同高子鳳到署聽審之木工約有百人以外而高子鳳侃侃而談據理力爭且謂前發布告係由縣長核准發出已分貼四城門各一張其餘一張已裱好珍藏不能交出徐承審員以高倔强性成無可勸諭即命暫行收押旋由作主方面恐釀其他風潮即趕至縣署担任作保請求釋放詎爲高所拒絶繼經法警開導始由工人中之包順全具保釋放而工人方面則以要求漲價事極正當不應用高壓手段入晚重行集議决定非達目的决不退讓經作主一再疏通亦均無效恐風潮尚不易解决也 
　　滬錫長途電話會議進行　滬錫長途電話自經部委陶鳴岐南下與申·蘇·錫·三處電報電話公司分頭接洽後本有三月一日試綫通話之說惟有下列三項尚未解决以致延緩（一）長途話綫須重行整理（二）營業權問題（三）取費標凖以上三項經陶部委邀同上海·蘇州·無錫·三縣之電報電話局長經理於昨日（二日）在上海電報局切實討論以期有相當解决俾便早日通話 
　　震華電氣廠與新記之交涉　本邑耀明電燈公司於民國十二年改組易名新記後即向戚墅堰震華電氣廠訂立租電合同轉售用電各户迄今已兩年有餘旋以營業不振之故震華方面要求新記將電力歸還自理新記方面則以營業權早經合同載明並呈部備案無錫周圍十里以内電力營業權均爲新記所有震華實無權來錫營業旋經往返磋商議定震華得在無錫招接各項電力營業惟須會同新記與用户簽訂合同而以原訂電價每度五分七　改爲對折二分八釐半取費爲交換條件電力雖歸震華自行供給惟仍假新記方棚輸送另由震華按表貼還新記小電每度六釐·大電銀三釐實行後營業仍無發展最近西門申新三廠因自備馬達兩座而應用祇須一座半馬達已足其間燃煤消耗過巨殊不合算乃自開馬達一座其不敷之電力由震華供給並與新記協議將前定貼費大電每度三釐改爲三折半實收新記允爲試辦然接線後新記方棚壓力驟低用户電表亦因之滯轉所遭損失甚爲不貲旋由雙方派員勘騐確實新記即表示不允接線嗣經申新及震華一再請求暫爲維持延至上月二十七日止新記以試辦期滿即派技術稽查兩部主任會同震華駐錫代理處孫主任將申新通電之線實行前斷不再通融現震華已派代表江上達來錫向新記交涉一面並在邑中各報登載謂將暫時停止供給送電以待解决等語故本邑全城電燈恐有黑暗之虞深望當局者迅即出而善爲調處俾資顧全地方治安也 
　　毆斃親母案提起上訴　縣屬青城巿六二圖臧家巷鄉民臧桂榮於去年三月二十五日因向其母陳氏索取田單變賣不遂將母毆斃旋由臧姓族長等以桂榮毆斃親母大逆不孝即將桂榮尋獲解送縣署訊辦由承審員陳並暄審核案情依照刑律補充條例第一條第一項不適用正當防衞係故意行爲傷害尊親致死之所爲合以刑律三百十四條第一項當庭宣判臧桂榮應處無期徒刑在案兹悉臧桂榮因不服縣判遂於前日投狀縣署聲請上訴縣署准狀後當即備文派警携帶原案卷宗及臧桂一併解送蘇州高審廳訊辦矣 
[常州]  
　　財廳核准冬漕帶徵　武邑縣議會　十四年度預算不敷　議决於冬漕每石帶徵二角後經各團體反對未能實行預算交復議時仍執前議縣署以冬漕開徵亟待解决呈請省　核示遵行　間財廳以預算不敷自應籌欵抵補冬漕帶徵二角數尚徵細姑准照行已令行縣署遵照辦理矣 
　　豐西選舉發生武劇　武邑豐西鄉補選議員公民到公所投票極爲擁擠至下午一時許公民競爭投票在所外發生門毆塘岸陸四大身受重傷經管理員出外排解始各釋手公所内亦繼續投票得票者以　欽山孫仰岳戈欽人　根才方繋生張三大六人爲最多 
[鎭江]  
　　商會開第三次常會　鎭江商會昨日開第三次常會到會會董十九人由胡副會長主席議决要案甚多兹將照錄如下（一）報告南京軍民二署復本會索償墊欵代電（二）報告第一次常會議决二萬五千元歸墊所收實數（三）報告滬寗路局派梁君勘視運輸公會請添支路情形（四）在本會註册各號除以經理人姓名入會外似應將股東姓名籍貫一併詳細開送以便查考案（銀行除外）議决由本會刋印表式交各號塡寫交會（五）本埠各商店在本會註册者居少數至擔負不能平均可否由各業公所領袖通知本業商店必須入會案議决先行調查交由事務股推舉委員分頭接洽一面由本會通知各業領袖（六）警察廳函送預算册擬將捐務交本會會同巿公所辦理意在請本本會與巿公所代管財政是否可以擔任案議决由會先行函致警廳請將各項捐欵細目報會再交經濟委員會核議辦法（七）商事公斷處應即預備改選上年在會註册各商號新年已有變更（或停辦或改牌號或易經理）此次公斷處改選應否調查案議决另行調查在調查期間停止新會員入會（八）美國費城賽會本會已於上次常會提出報告惟日期甚迫希各會董通知本業公所如有應徵物品宜速爲預備案議决山各會董再行通知（九）錢業會董兩人提議銀山門道路擁擠宜商辦法案議决函致警廳整顿疏通辦法（十）人力車公司提議加租案議决該公所已另函自治公所工程局應候自治公所工程局協議辦理 
[揚州]  
　　官紳往來調查錄　（一）蘇紳黄伯雨於二十八日由滬來揚今日（一日）致揚紳馬雋卿家弔唁范夫人之喪（一）淮揚道尹盧紹劉前赴省垣禀陳政務事畢於二十八日來揚赴浦之期尚須時日也（一）淮運使丁乃揚車塵僕僕二十八日甫自無錫歸二日又將赴寗接洽鹺政事宜（一）江都知事趙邦彦於一日晋省便道返蘇三日在蘇娶媳 
[嘉興]  
　　縣参會開會情形　嘉興縣能参會於一日下午召集會議出席参事盛時·蔣世澄·屠善生·陶元鋪·朱瑩鏡等五人議决呈項（一）推定屠善生·朱瑩鏡二人爲除螟債劵簽字代表員（二）公推蔣世澄爲除螟債劵辦事員主理發行等一切事宜（三）除螟債劵分五元票二千張十元票二千張兩種（四）除螟債劵連同息票由會規定式樣派員赴滬責成印書館承印（五）除螟債劵定四月一日發行 
　　測繪三耳城之近訊　嘉興測繪員申某等六人連日測繪南西北三耳城以便投標招工拆除而利交通日前已將三耳城分别測竣詎測繪員繪圖報告縣以参會查核時竟將拆除路綫不予繪入殊爲缺點因此参會又於二日責成申等重行測繪俾資精確 
[平湖]  
　　塲知事蒞任接事　平湖蘆　鹽塲知事由兩浙鹽運使令委陳哲庵（吳興人）充任於昨日到平前往接事 
縣議會開會紀事　平湖縣議會准縣知事召集十五年度第一次臨時會於三月一日開會嗣因鄉鎭議員未曾到齊改開談話會 
灌銀加罰　平湖縣知事牌示三月一日起十五年上下忙地丁生兩加罰一角八分抵補金每石加罰金三角四分 
[湖州]  
巿政公所將改組　吳興城廂南政公所當組織之初並不依照巿自治制職員流品不純外間嘖有煩言去年巿民王德馨曾函請修正條例省公署亦令飭修改迄未遵辦議董等認王君所發停付巿政捐傳單有侮辱語向吳興分廳提起刑訴分庭判王罰金三十元王君不服向杭州高廳上訴現經高等廳判决第三審宣告無罪理由則以王君傳單並未指定某人不能引用刑律三六○條之規定故將原判撤銷至目前之巿政公所因辦事絶少成績又經巿民李伯勤君等反對通告停付巿政捐以促改良故該公所坐辦李恢伯業已辭職勢將改組云 
肉票朱宜春出險　去冬匪氛之猖獗爲歷來所未有噲家埭醫生朱宜春爲匪擄拔索價十萬元取贖一案迭誌本報事後雙方迭經接洽結果非五萬元不可事主因價格過鉅延不住贖現盜匪方面以官廳緝捕甚嚴恐遭不則故派人通知朱姓家屬願再減讓能有萬元足矣家屬得訊遂積極進行業已贖釋矣 
[寗波]  
婦女運動之先聲　寗波婦女界向少舉動自去冬一二熱心份子發起籌備婦女聯合會響應者頗衆昨日下午二時在後樂園開籌備會到方守悌張世喻李漢輔等二十餘人張世喻主席方守悌記錄秩序如下（一）宜開會辭（二）報告籌備會以前之經過（三）略述上海婦女聯合會之情形（四）通過草章宣言（五）各會員自由捐欵（六）議開成立會日期（議决三月六日開成立會）（七）議决國際婦女聯盟日（三月八日）游行演講（八）議决對時局通電（九）選舉籌備會委員結果總務馮永督。方守悌交際陳逸僧·李漢輔宣傳張世喻·蕭素文 
[紹興]  
派員調查無稅捲烟　紹興瓜瀝頭蓬横义路小泗埠等處一帶地方近來白烟充斥於巿幾於觸目皆是尤以小泗埠横义路爲最多皆綠海寗過江極便運銷各處現聞捲烟特稅局及公棧已派員前往調查 
續辦保衞團又一訊　紹興城區保衞團績辦問題曾由越社集議數次經費由紳商會籌等情兹聞二月二十六號又召集會議結果准定績辦惟擬減少人員至於經費則由越社函催繳納以資應付　 
教育消息 
[專電]  
（北京）國立九校以斷炊仍難開課藝專校長林風眠今日就職（二日下午一鐘） 
要聞 
[中德交換兒童圖畫作品之進行]  
中華教育改進社近接該社留德社員許本震君來函云德國柏林中央教育局其組織頗與該社相似對於德國一切教育問題靡不有確切的研究與指導每年除出版教育上各項書籍外尚有專門研究一問題之會議及討論近日更擬搜集外國教育材料對於東方各國尤所注意去年曾與日本交換兒童圖畫作品陳列局中日本教育得德人之了解者不少中國教育材料仍付缺如許君以改進社爲中國教育界之中樞特請該社收集學校兒童作品以與德國中央教育局交換刻改進社正專函全國各小學徵集兒童作品（先以圖畫爲限）以便寄德陳列事關國際教育交換想應徵者定能踴躍也 
[中華平教會徵集平民讀物材料]  
中華平民教育促進會致上寳平教促進會函云敬啟者敝會徵集平民讀物以爲提倡平民文學編輯平民叢書之参考在北京所蒐羅者爲數甚多但恐各地風土不同趨向殊異若不冶爲一爐必致偏枯之病兹將樣本寄奉察閱即乞貴會代爲蒐集性質相同之平民讀物以多爲貴無論村詞俚里巷歌謡印有小本供一般平民之閱讀者均所歡迎其代價若干并祈見示以便照繳合作進行毋任盼禱 
[華南足球隊已安抵香港]  
華南足球隊前來滬比賽於上月二十二日晨凱旋返港昨南華體育會幹事部主席蔡建　君來函云該隊已於二十四日安抵香港矣 
[國立藝專之補救罷課辦法]  
教員自動的指導補習 
北京國立九校因經費告竭大有關門之趨勢藝專教職員爲補救罷課後增進學生之學業起見乃於前日由該校事務長教務長召集全體教職員開談話會議决爲挽救學生業計各教職員得於不妨害與九校一致爭經費之運動範圍内自動的到校指導學生並由各班教職員各約各班學生於二十五日下午三時各班教室研究補習辦法云 
[中法大學請發法比庚欵補助]  
中法大學近請政府由法比兩國退還庚子賠欵項下撥給補助經費教育部業已咨請外交部請照會駐京法比兩使於法比賠欵項下酌撥該大學補助費外部接得咨文後已着手辦理矣 
[浙省教育廳人員之更動]  
浙江教育廳第一科長沈鏡蓉二日因病出缺當由計宗型廳長調第三科科長鄒之梀（字鴻賓）接充遞遺第三科職務即以該科科員張行簡升充並另委胡永聲爲第三科科員兼理通俗教育研究會職務又委凌獨見爲第三科辦事員均分别到差辦事矣 
[浙江財廳維持小學基金]  
浙江財廳呈總司令部省公署云案奉指令以職廳對於游民債劵局有查核之責嗣後該局收支盈餘確數應按期分報該廳查明呈候飭令分撥等因奉令遵辦在案兹准債劵局將第九期起至十二期止各項收支數目列表分報前來四期併計共得盈餘銀十一萬五千一百二十圓三角二分應仍照案提出整數銀九萬元先行按成支配内小學基金應得三分之二計銀六萬元擬即照數提交中國銀行存儲生息仍由教育廳立摺保管以重專欵所有餘剩銀二萬五千餘元應連同第八期以前撥存之一萬八千餘元一併暫行留局備作流動資本歸入下次續行支配是否有當理合具文呈請除分呈外仰祈總司令省長察核令遵實爲公便 
[蘇省外大學專門學生津貼停一年]  
蘇省爲鼓勵專門以上學校學生求學起見對於省外大學及專門學校學生例有津貼以資補助近以省教育費萬分支絀於編制十四年度預算時議决停發一年並經呈奉省長核准施行至十三年度未發津貼尾數刻正由教育廳函催財政廳迅即如數補發以清積欠云（達） 
[蘇義教期成會注重義教師資]  
江蘇義務教育期成會爲泰縣小學教員請儘先任用師範畢業生事函請省視學馮策于視學該縣時注意調查辦理其原函云敬啟者本會前據泰縣第一小學教員梅昌甲函請代向省廳轉請嚴令督促泰縣海案公益處儘先任用本地師範畢業生俾得改進母里義務教育等情到會當經函請泰縣教育局察酌情形儘先任用師範畢業生并將任用情形見復嗣得復函以泰縣海安公益處向未與教育局有直接關係至教育局對於師範生無不儘先任用除少數在外服務者不能詳悉情形至於稍有寸長者無不儘先聘用現在泰縣師範畢業生固無不有服務之處也等語兹特抄錄該縣小學教員梅昌甲原函送請察閱擬請貴視學便道至該縣時就近查明海安公益處已否儘先任用師範畢業生倘未任用即請商請該縣通行督促俾地方小學得有合格師資益謀改進於義務教育前途裨益甚大云云 
[徐州教育現狀之惡劣]  
徐州教育以經費及時局關係幾　破産·殊可悲觀今歲計縣立一高停辦六高减級一高二部取消通俗教育館裁撤國語及社會教育兩指導員停職其餘各校現均開學惟教局限令不得開級中等學校徐中銅師均己開學七師正在召集十中以去歲發生風潮刻尚未有具體解决辦法尚在暫時停頓之中 
[淮陰各校定期開學]  
淮陰各校去歲受戰事影響缺課不少省校如六師缺課七週三農則因損失太重戰後未能開課其他私立縣立中小學校亦各缺課在四十日以上雖寒假遲放（各校多在陰臘二十日左右）但課程所補有限現在舊曆年關已過各校因補課不容稍緩即定期先後開課計六師三月一日該校敏三兩級除因實習關係未能同時到校外其前期三級學生以免膳運動未有結果决緩十日後觀望各師範情形再行到校三農·縣初中·繩武·承志中各校亦在三月一日至於巿鄉各區小學則多在陰曆二十日左右六大廟寺公立小學校原在清江城外因戰事損失一無所有戰後即行停辦頃由校長建中規畫一切遷至城内陳公祠招生開學日期在陰正十六日中國濟生會清江分會所辦完全小學一所因校舍爲防軍所佔不克招生現由會長王斗符向鄭護軍使說項請速移出開學期更未决定又五巿吳達夫等鑒於該巿小學不多創設達漢小學一所取義在吳君與教員趙漢成名中一字不久亦可開學云 
[嘉定縣教育會之學術演講]  
嘉定縣教育會於二月二十八日下午二時開第四次學術演講會請王百雷先生演講題爲實業與教育之關係由楊希時潘志久二君擔任紀錄王君痛論中國大實業不易成功之原因欲圖補救須從教育入手以訓練一般未來之國民有合羣之精神方可救國聽者均爲動容講畢又會同項君遠邨各唱崑曲一閧盡歡而散 
[通俗教育蠟人館由常移蘇]  
通俗教育蠟人館於本年舊曆元旦起在常舉行展覽爲一般方人士所讚許兹應蘇地各界之請由該館主任葉公　偕同總務科長李筠仙等將全部生理衞生模型標本於日前由常移蘇暫借閭門外横馬路南陽里口舉行開幕一時觀者人山人海頗稱熱鬧 
[金陵大學蠶科之工作]  
南京金陵大學蠶科去歲製成無毒蠶種四萬餘張兹聞該校已定於新正二十日由該科科長過君偕主任顧君親赴無錫一帶與各絲商接洽以廣銷佈後再當另派專員前往分發俾飼育各户利用此項優秀蠶種以謀蠶業之改良云 
本埠 
[上寳平教會幹事會記]  
上寳平民教育促進會於前日下午四時在博物院路二十號青年協會開幹事會到者傳若愚·郁瘦梅·張文雅·胡叔異（郁瘦梅代）·馬崇淦·王耀三·顧靜一由傳君主席議案如下（一）報告上屆華事會及大會情形（二）報告本會编印成績報告已由董事會通過（三）報告精武體育會委託本校辦理平校四所（四）討論編印本會成績概况内容（五）議决成績概况於三月底編就（六）成績報告内廣告事宜責成郁瘦梅接洽辦理（七）議决下屆聚會改在博物院路二十號五樓舉行 
[中等教育計畫委員會請塡擇業表]  
江蘇中等教育計劃委員會昨日根據議决案將擇業自審表分寄指定各省立中學校請指定一級或數級於同時間發交各學生照塡由校统計寄還云 
[蘇公立商專全體專科生離校]  
江蘇公立商業專門學校於上學期告終時專科學生與當局之衝突校長北上由曹教務主任代理近學生要求補考而學校不允校長於二月十五日返校開除三人記過多人並通告其餘學生本學期不准在校膳宿專科學生乃全體退學云 
[精武體育會最近之發展]  
精武體育會各種設備頗爲完善除提倡體育外如音樂·國語·攝學·圖畫等科均先後列入課程聘請專員教授使會員於鍜鍊身體外並得求人生切要學問近復注重學務本學期在北四川路舉辦平民義務夜校四所凡工人學徒及貧苦無力求學者均得入學已託上寳平民教育促進會辦理復於會内附設英文夜校由勞伯視徐華瑞兩君担任教授定期三月十五日開課現在報名人學者極爲踴躍聞該會第七屆徵求訂期今日（三日）在中央大會堂藏書樓揭曉第一次分數藉促各隊之進行 
[社會教育會徵求研究員]  
城内西黄家路上海社會教育促進會爲發展社會教育計劃特設專科研究社會教育凡有志於斯者可報名加入通訊研究概不取費有問必答務使明鮮社會教育之作用與設施由汪龍超主任研究畢業後可介紹至社教機關服務 
[遠東大學聘定各科教授]  
盧家灤遠東大學自建新校舍規模宏大宿舍能容學生五百餘人各系主任業經聘定另立教程兹將新聘各科教授列下（一）文科金仲文博士·郎星石·孫邦藻·余楠秋·周仲千·虞鴻勛諸碩士·馬崇淦·陳景新·江季子·田桐·端木愷·應業雅·諸學士吳耳似·鄒登泰·朱勤補·許明齋·許月旦·諸名宿（二）法科何世枚·應成一·陸鼎揆·諸博士董修甲·鄭覺民諸碩士章世炎·陳金鎔·康榮森·陳文伯諸學士（商科）孫鐵仙博士陳德恆蔣雲鶴·李炳郁·陸鼎傳諸硕士王效文·王振漢·龔有新·氯志恒·楊雨生諸學士現聞三月六日繼續考試報名索章者極爲踴躍今日（三日）舉行開學典禮 
[南巿商中舉行始業式]  
西門務本女學左近南巿商科中學於昨日上午十時舉行始業式於該校大會堂全體向國旗校旗行三鞠躬禮次學生向師長行一鞠躬同學相對行一鞠躬禮謝校長訓詞除勗勉語外并報告進行之計劃訓育主任查世青·事務主任錢可伯·國舉主任兼岩·商學系主任羅嘉顯相繼演講又次爲高中學生陳根壽許鴻欣·姚廷檜·張君謙等演說旋即全體鼓掌而散 
[寰球學生會學校昨日開學]  
卡德路九十五號寰球中國學生會日校於昨日上午十時行開學禮夜校於下午七時行開學禮家長及學生到者各二百餘人均由校長朱少摒君致訓詞並宣佈本學期教學訓育方針聞該校已定三月四日正式上課本屆因擴充學額各級尚有餘額數人可補報名 
[中華女子美專開學上課]  
霞飛路寳康里口中女子美術專門學校昨日上午九時開學新舊學生陳樂君孫蕙均華雲渠沈祖英等到者數十人校長唐家偉女士訓詞教員陳壽元成蟹廬等演說團畫剌繡各科學生業已上課本期學生極爲發達現在尚可隨時報名入學云 
[廣肇公學學生之發達]  
北四川路横浜橋廣肇公學於昨日行開學禮本年該校學生非常發達來學者竞超出學額之外百餘人故行禮時竟將禮堂擠滿幾無容足之地蓋該校原有教室本只能容學生五百四十名故學額亦只定收五百名但報名投考者遂六百餘人之多校中　局鑒於學者來意如是之誠懇乃設法加收七十名教室不敷則將其他特别教室遷改俾廣容納 
[巿北公學中學部已開學]  
閘北永興路巿北公學中學部已於三月一日開學新舊學生到校者甚衆聞該校現定八日上課高初中及預科各級尚有餘額可補即日起正在考試新生再該校又添聘復旦大學商學士莊伯軒爲高中商科教師 
[學校消息彙誌]  
濟寒貧民義校　滬南地方廳廳西路思圻坊濟寒貧民義務學校爲大夏大學朱仁君所創辦該段貧苦子弟極多故報名頗形擁擠聞擬至外埠募捐推擴校舍 
珠玉業學校　侯家路珠玉業學校成績甚佳現擬建築校舍昨晨十時行始學禮學生到者二百數十人由總理張秉鑫·校長張文棣訓詞校董王友施翔麟稽察顧竹君金麓柏演說定廿一日授課 
競雄女學　北成都路競雄女學昨日開學學生到者二百餘人添聘國立東南大學文學士張耀德君擔任中學教授定本月五日上課 
兩江女體師　西門公共體育塲兩江女子體育師範學校已於一日開學定四日上課本學期各科學程及任課教師如次公民（楊嘉椿）國文（邱銘九）教育學（賈豐臻）骪育學（侯服周）體育教學法（侯服周）人體測量學（張鍾藩）運動生理學（張鍾藩）生理解剖（黄頌林）衞生（黄頌林）軍事常識（邱銘九）英文（王正邦）樂歌（湯鳳美）樂理（徐希一）體操（張鍾瀋）（黄達平）球類游戲（簡貽孫）（沈昆南）（侯服周）（劉權達）舞蹈（陸禮華）游戏（黄達平）田徑賽（沈昆南）童子軍（潘志傑）（陸禮華）國技（趙連和）兵式操（劉鳳麟）體育實習（侯服周）除每日正課外尚有課外運動一小時 
少年平民義校　中華路少年宣講團附設平民義務學校昨日開學學生到百人理事長陸文韶委員陳賢本教授陳元宰訓話次考騐分班 
來件 
[澈底改革清華學校意見書]  
（續）（朱每章） 
（乙）學風問題　教育之目的最要爲人格之感化而學校之要義必須有優良之學風中國素主人治而不重法治况在教育機關尤有以身教從以言教訟之勢清華求學之風近二三年來較爲濃厚而教師之專力學問者似猶未能如所期望之多至於職員方面則多數人殊乏對於學問之興趣此則半由於行政事務之繁瑣半於游戲談笑之費時夫駢枝閑員之存在已如前所述矣倘其人感於事務之暇逸而努力於學問縱不能有補於其本職尚可厚全校好學之空氣則猶未爲盡失也 
方今政界無事坐食之弊敷衍苟且之風實十百倍於清華之現狀然則吾人對於清華如此責備似未免不近人情雖然政界之腐敗可原而學校之因循雖恕吾非謂政界之不應澄清吾且信政界亦有澄清之一日但政界之改造非少數人一時之所能爲而一學校之革新只視當事者之有無此種願力此其間蓋有不能與不爲之分焉抑尤有進者方青年之在校也使之優游浸渍於氣節學業之中及其離校入世猶不免爲利害奪其所守而同化於濁流若於絃誦之時已生息於巽軟機巧之空氣其爲將來人心之害曷有紀極在今日之中國作官之要道或即在於息事寗人各如其欲但區區之愚以爲吾人至少應爲學界保留幾分朝氣曩者蔡孑民先生以某教長所爲不當憤而辭北大校長之職當時議者或以爲蔡先生之舉動不免近於「老憨」然吾人猶以爲學界幸尙有一分「老憨」之氣蓋陳力就列不能者止如某部長者當日所爲政界或認爲不足奇但作官與辦教育終不可用同一方法一般窮酸不解作官之術若教育之事乃其固有之領域若並此而爲「官勢力」「官方法」所侵據斯則蔡先生所不若不抗議者也 
（丙）制度問題欲根本改造清華非即刻改組其董事會不可清華董事會之奇特實國内無兩蓋所謂董事者不過外交部員二人（平常皆選派該部参事）及美使館館員一人而已是董事既常非研究教育之人亦未必對於教育有眞正之興趣且現在之董事會並無全權重要之件仍須呈部批准蓋董事會之自身亦不啻一駢枝機關也在昔清華本只以預備學生出洋爲事無甚教育政策之可言故董事會之如何亦不足輕重清華既改辦大學以在本國造就領袖人才爲目的則是董事會自應以學者及國人信仰之士組織之如爲尊重以往之歷史計則其中可以仍由外薦部及美使館各派一人代表至於董事會之得要職權厥爲只憑校長今清華校長不獨身爲外部部員而已即其任免亦惟交外交部一紙部令大學校長何等尊嚴如此簡率豈所以尊重教育之道故董事會必須改組校長必須由董事會公選選定之後由部加以函聘斯可矣（未完） 
 
 

Page 11

 
 
1;第一萬九千零三十五號;中華民國十五年 西曆一千九百二十六年三月三號
星期三 * *   
 
 

Page 12

 
 
1;第一萬九千零三十五號;中華民國十五年 西曆一千九百二十六年三月三號
星期三 * *   
 
 

Page 13

 
 
1;第一萬九千零三十五號;中華民國十五年 西曆一千九百二十六年三月三號
星期三 * *本埠新聞 
[馬君武電復滬廨交涉進行]  
正在擬特别法庭草案 
關於收回公廨事曾由董康等致電北京當局條陳意見業已先後得有王正廷·王寵惠·之復函兹悉昨日又接有司法總長馬君武來電大致謂滬案交涉延擱極爲扼腕關於收回公廨事件正在商議辦法預備設特别法庭業與法權委員會會擬草案云 
[高地四廳長宴客紀　参觀法庭監獄]  
昨日午刻江蘇高等審檢廳長朱獻文周詒柯上海地方審檢廳長沈錫慶孫紹康柬邀傳道尹張知事許交涉員南北兩商會正副會長律師公會正副會長及前司法總長章宗祥報界許建屏汪伯奇康通一由四廳長導引來賓参觀審檢兩廳各部辦事室及法庭當事人證人候審室律師休息室登記處收發處管卷室等審判廳之組織設廳長一庭長三推事十五書記官長一書記官二十二翻譯官二登記員一錄事三十二承發吏十六庭丁十六廳丁十二辦事分行政司法兩部分行政方面分文牘記錄统計會計登記諸課司法方面設民事執行處一刑事簡易庭一刑庭一民事簡易庭一民庭二檢察廳之組織設廳長一檢察官正缺五候補二書記官長一書記官正缺九候補三錄事二十法警長一警目二法警二十七法醫二檢騐員二辦事方面亦分行政司法二部分行政方面設書記室總務科（該科分會計文牘）記錄科統計科收發處管理文卷處司法方面設偵查處總務處執行處審判廳辦事手續凡民事起訴時須貼用訴訟印紙用四聯收證此項印紙每日由會計科交發售印紙處若干於散值時結算交還會計科訴訟狀紙係司法部頒定格式全國一律每一案件起訴後至多約一星期即可定期傳訊簡易者則限二日内審結第一審案件開庭時由推事一人書記官一人蒞庭地方廳管轄之第二審案件開庭時由庭長一人推事二人書記官一人蒞庭刑事訴訟則片請檢察官蒞庭訊問時法官與律師由中間大樓梯上下當事人與旁聽人由兩旁樓梯上下法庭光線均甚充足每項卷宗均编列號數另室存儲卷内騎縫及添註處均蓋圖章至爲整齊每案判决先宣判主文判决書全文送達兩造當事人刑事開庭時大致與民事同惟檢察官必須蒞庭但推事得禁止旁聽凡判决有罪者經過上訴期間後而不上訴者送監執行檢察廳辦事手續凡告訴告發案件先行偵查複雜者送審廳預審後有罪送付公判無罪給予免訴其在偵查時認爲不起訴者以不起訴書送達當事人致殺傷案件在偵查時檢察官須帶同檢騐員同往出事處所檢騐繼至看守所参觀所内分男女兩部至爲整潔設有律師接見室家屬接見室等該廳屋係民國五年建築門前有廣場一可停車輛新式官署中洵稱完備而地方審檢兩廳辦事之敏捷手續之整備亦屬不可多覯参觀畢分乘汽車至曹河涇参觀第二監獄歸來時已午後六時矣 
江蘇省高等審檢廳朱周兩廳長同上海審檢廳沈孫兩廳長·傅道尹·許交涉員·於昨日下午二時赴漕河涇第二監獄署即由典獄長吳棠督率武裝警備隊列隊歡迎導引入會客室略坐報告辦理近况呈閱各項表册歷觀各科辦公室及陳列所畢遂視察甲乙丙丁戊己庚諸監房以及女監並竹木·棉織·印刷·陶器·等各工場設備週全成績優良朱周兩廳長視察後對於該署吳典獄長辦理認眞非常滿意且除監房辦公室以外餘地有六十餘畝均利用在監囚徒每日整理花塢菜圃以及各種植物佈置有方精神煥發沿途植以冬青整齊劃一將來司法調查必得優評聞考察蘇省各監署以二監成績爲最云 
[青年會今晚演講法國法制]  
四川路上海青年會定於今日（三日）下午八時請由持志大學教授謝冠生博士演講法國法庭制度謝君留法有年對於法制學研求有素此次演講原擬用法語嗣以傳譯須人故改用中國語言并由謝君另譯英文演講稿俾青年會將所講各國法庭制度印成華英合璧之專册以餉外埠之未及聽講者屆時擬請由張籋雲君主席下屆（三月十日）則由劉元梓君演講中國法庭制度此後尚擬演講巿政問題現正分頭接洽聘請巿政演說家云 
[工部局選舉揭曉]  
日人佔一席···美人佔二席···英人佔六席 
字林報云昨日（一日）爲選舉工部局議董及地産委員第一日自上午十時開始至下午三時截止地點在江西路工部局租界内納稅西人前往投票者不甚踴躍統計一日中祇有五百人左右今（二日）日繼續選舉一天仍於上午十時開始至下午三時截止後即行開匭計數至晚八時許揭曉 
議董候遷人共十三人獲選者爲日人櫻木氏（南滿鐵路公司）得七六五票美人費信惇律師得六六五票英人羅氏（匯豐銀行）得五五二票美人雷門氏（美孚公司）得五零八票英人裴爾氏（泰隆洋行）得四八五票英人麥克那夫敦大佐（英美烟公司）得四三一票英人巴德森氏（怡和洋行）得四一二票英人馬賽氏（泰和洋行）得四一一票英人麥邊氏（英昌洋行）得三四五票前議董九人除三人回國外餘六人爲裴爾氏·費信惇氏·雷門氏·馬賽氏·巴德森氏·櫻木氏·此次均在候選人之列齊獲選候選人落選者爲賴姆氏·克明醫生·洛德氏·麥克格萊戈氏·均英人新議董中英人佔六席美人佔二席日人佔一席地産委員獲選者爲業廣公同之史巴克氏此屆選舉投票者共九百六十六人上屆爲八百七十五人 
[閘北巿公所被接收後消息]  
滬海道尹傅疆派員會同上寳兩縣率警往閘北巿公所接收滬北工巡捐局情形已誌本報兹將昨日所得各方消息錄後 
傅道尹諭令辦事員照常服務　滬海道尹傅疆奉命兼管滬北工巡捐局業於三月一日接收閘北巿公所兹悉昨晨傅道尹復指派數人前往閘北携帶手諭囑各辦事人員照常服務手諭如下本道尹奉命兼管滬工巡捐局所有職員昨已諭知現仍照常服務當此接收之際各項職務多須與各該員面洽以利進行望各員於三日内每日午前來署俾得一一接見以免要公停滯切切此諭 
另設局長說不確　外傳前日接收巿公所有武裝警察情事實屬傳聞失實傅氏語人謂從未接事用此種手續外聞又傳未來之局長業已到滬一節尤屬無稽因現在局中各事均直接歸道署負責兼管并無另設局長之事 
閘北巿議會致徐議長等電　南京交通旅館徐議長春榮並轉沈總董·王董事·鑒道尹派員會同兩縣帶警至公所接收滬北工巡捐局當經依法拒絶本日道委仍帶警盤踞公所查閘北巿公所爲閘北人民共有之合法機關巿鄉制一日有效公所一日存在滬北工巡捐局早奉省令依法撤銷何從接收省當局未明眞相應請就近解釋務達收回成命目的並懇轉陳總司令·省長飭令道縣撤回警隊以維自治若必横加摧殘凡屬國民各有維護自治之責任何犧牲均所不惜副議長陸端甫·議董丁振亚·孫啓英·蔣介民·管際安·鄭緘三·羅興友·俞殿卿·卞海程·王耀祖·周麟峯·徐織·周由厪·王廣清·陳少蓀·高痰石·韋伯成·姜懷素·金式如·陳翊庭·徐少棠·陸葆蓀·應錫亭·金翰齋 
閘北巿議會致道縣函　滬海傅道尹·上海張縣長·寳山馮縣長·鈞鑒鈞委帶警盤踞巿公所莫名駭異查閘北巿公所接收滬北工巡捐局一案前奉省令飭縣依制辦理有案巿鄉制有效之日即閘北巿公所存在之日亦即主管機關應予維護之日外界摧殘當應依法保障豈容佛逆輿情毁棄法制應請即日撤回委員警隊以重自治若必横加武力人民爲自治計任何犧牲在所不惜敬特代電陳情維祈察核閘北巿議會副議長陸端甫 
徐議長致兩議員電　閘北巿議員管際安·姜懷素昨接徐議長春榮由寗發來快電云頃與省方接洽陳述依法辦理情形已　洞察諒解容納與情即有解决辦法希轉告同人榮即返滬詳情面罄 
閘北巿農會等電　閘北巿農會·救火聯合會·中華公議會·等爲擁護閘北自治問題發出通電江蘇各法團云江蘇全省各法團公鑒閘北巿公所係奉省令核准依法組織爲純粹之閘北巿行政機關傅道尹籍奉令接收業經撤銷之滬北工巡捐局爲名武力侵奪巿民萬無承認之理吾閘北自治經民三摧殘以還巿政不修中外共見差幸自治恢復巿政建設行將次第革新不意復遭推翻巿民一息尚存决不願覩此光明之閘北重淪於黑暗之官治用特鄭重宣言官廳之非法行動誓不承認海内各界幸共鑒之閘北巿農會閘北救火聯合會·中華公義會等同叩冬 
陳勇三致兩長電　昨有閘北巿紳陳勇三電孫陳兩長云共和民主國主權在民閘北巿政乃地方自治民權之一項城稱帝剥奪民權改歸官辦卒被天誅公何人斯又蹈袁氏復轍惡僕欺主摧殘民治與民爭權我輩主人若再姑容含默縱僕專横成何體統用特勸告執事凡自治範圍内主人翁應辦事務切勿侵掠民權爲公僕者應贊助進行彼此相安國自太平共和基礎乃能鞏固軍民各政亦易刷新試觀歐美共和先進國各公僕均能爲該國國民忠誠服務勤苦盡職是以和聲鳴盛富强甲於全球我國十餘年來四萬萬爲主人翁者不被惡僕盜賣土地抵押物産即被惡僕搜括殘暴破産傾家顚沛倒懸於斯爲極懇公大發慈悲好民所好惡民所惡化兵爲工導淮築路興養立教除暴安良澄清吏治財政公開等等不托空言惟求實際江浙人民感甚謝甚芻蕘冐凟統希垂察陳勇三叩 
[縣署電催参預費城賽會辦法]  
上海縣知事公署昨致總商會函云逕啟者接准大函以籌備美國費城百五十週獨立紀會萬國展覽會徵集物品曾電詢章程辦法迄未宣布究應如何辦法希速示知等因查此案敝署奉令負責辦理固屬職所當盡惟此次期限迫促關於徵送出品等手續幸商經貴會登報通知及早徵求當必能如期集事借助鼎力感荷良深但未奉詳細章程不獨徵品多所困難而屆時報裝運送一切手續雖貴會熟手人多辦理較易而未得規定辦法苦無所遵循正擬呈廳催詢間准函前因已於今日具文快郵遞寗一俟實業廳指令到署即當函達特先奉復即希察照 
[財政廳定期召集財政會議]  
上海縣知事公署昨奉江蘇財政廳代電云上海縣知事覽案照蘇省忙漕等項爲歲入大宗軍政要需端賴挹注前因財政奇絀由廳召集各縣知事會議分别派認至二月分止在案本年三月以後應放軍政各費必須預爲籌計各該縣忙漕項下多有抵借末清究意三月分起每月能解若干非當面洽商不能確定兹定於三月六日先行召集吳縣·崑山·上海·寳山·太倉等五縣來廳集會討論按月解欵辦法其餘各縣容再依次召集以期欵有着落不致臨時周章除分行並呈報外合亟電達仰該知事遵照預期來省報到以便屆時列席與議一面將三月以後收支細數先行約計開摺送廳備核並將起程日期具報財政廳長李宥印 
[商界請暫緩檢查印花]  
檢查印花一事曾經上海縣公署接奉省處訓令因新稅證發行以來正值舊曆新正推銷未見暢旺恐有舊稅票朦混不得不實力檢查以清弊混而重稅收等因故已由縣訂定本月二十日起會同淞滬警察廳派員實施檢查在案兹聞商界方面對於此舉因時在新正商界習慣整理營業上一切手續均在甫經進行之際或有已經開巿以及尚待改組者均未妥定故簿據摺子等類亦未完備若一經實行檢查諸多未便轉將羣起恐慌是以紛請滬上南北巿商會轉函官廳陳述種種窒碍理由懇請准予展緩實行檢查以順與情而恤商困 
[國貨會函請總商會免貼印花]  
對日巿民會所組織之提倡國貨會對於印花實貼一節僉主反對兹錄該會致總商會函云根本救國非提倡國貨恐無效果組織商場無非爲發展國貨之基礎自去年迄今國貨會已舉行十二次五卅以來民國路組織商塲迄逾五月此次又在小東門繼續進行端賴各機關各公團熱忱襄助並於三樓另闢游藝場表演警世新劇凡顧客購滿二元者得贈送游劵多則遞加無非爲發展國貨之張本與營業性質顯有不同乃值此時間倐有游劵貼用印花之擬議驚悉之餘頓感困難爲此請求貴會力予援助設法打銷以全國貨是爲至禱 
[上海紗廠風潮昨聞]  
斃命日員昨日下葬 
日商上海紗廠罷工風潮因日員段長次郎傷重斃命間題擴大一時恐難結束兹將昨日所得消息錄後 
日工員昨日下葬　該廠第三織布工場工務部副主任段長次郎氏（四十四歲）於日前風潮發生時因誤會受傷送入北四川路福民醫院就治於前日上午八時四十五分因傷重死於醫院當由院長報告日領署於下午一時派員檢騐屍身交由家屬備棺埋葬昨日上午十一時在平凉路該廠舉行告别式下午一時半在東本願寺舉行家屬告别式該廠中日工人工頭均到場参列以誌衰悼 
日領事將提抗議　昨日該廠以此次該主任因公殞命頗爲惋惜除撫恤其家屬外并備正式報告書報告於日領事署請爲查究田島代理總領事以此事關係重大亟須調查眞相特派警視員分往該廠實地調查日内即須提出交涉向中國官廳嚴重抗議 
此次風潮之損失　據該廠報告此次風潮工場機器什物被損壞者價值二千五百數十兩此外每停工一日須損失銀一千七百餘兩 
被捕工人之審期　風潮中滋　事工人十一人昨經該廠指控於會審公廨由公廨發票相繼拘捕到案併定星期六開審 
日商同業之會議　日商紡織同業會特於昨日下午三時舉行臨時會議報告此次上海紗廠及日華紗廠風潮經過并討論善後辦法議定對於斃命之段長次郎氏重加撫恤對於此次肇事眞相則將詳細經過正式公布一方環請日領署據理交涉其公佈之風潮眞相與日前報載相同兹不錄 
工人向團體請願　昨日清晨第二第三兩工廠男女工人聚集於工廠附近商議向各界請求援助辦法當即推出代表數组率同女工數人分向總商會·各路商界總聯合會·總工會·工人　德會·等各團體請求　　總商會因會長不在由總務徐可陞接見總聯合會由蔣夢芸接見均允轉達會長商議調解辦法 
[日華紗廠罷工尚難調解]  
嚴廳長擬派六署長調解 
曹家渡日華紗廠第三第四兩工場罷工以來已有五日工廠及工人方面仍各堅持故未能解决嚴春陽廳長除令知十三團二營紀營長及第六警署長嚴加防範外并擬出任調解以免風潮擴大惟兩方各走極端尚無調解辦法連日東西兩區各日商紗廠謡言頗盛戒備極嚴據日華廠經理云此次該廠罷工損失比較的輕徵工場什物被毁約計千餘金惟罷工多日無形損失則極爲巨大 
[日商第九紗廠亦起工潮]  
因設置座位問題而起 
滬西麥根路日商第九紗廠織布間女工向係站立作工並無凳坐近來各女工不願受此種待遇曾向洋東要求設置座位經廠主允予考量後再行答復迨至昨晨八時各女工約有五六百之衆以廠主尚未明白表示遂相率罷工未幾該廠之摇紗間工人亦皆響應加入罷工之列該管捕房得報即派探目毛伊文與西探馳往彈壓幸各工人舉動尚屬文明該探等乃將調查所得之罷工原因歸禀捕頭核辦現勞資兩方正在磋商辦法迄暮猶未解决 
[兩長注意民食之會銜訓令]  
聯軍孫總司令·江蘇陳省長日前會銜訓令各縣知事云爲令行事先哲有言食爲民天宣聖論政首重足食故古者以宰相之尊猶知錢榖之數而循良之選每重勸農之政良有以也江蘇爲産米省分前清漕白二貢歲需北運數十萬石其時價值甚平近則漕政久停地方食米供給較多而價反數倍於前入冬以來米貴於珠薪貴於桂以産米之鄉值登場之會而繼長增高一至於此雖奸商偷運劣紳囤積固屬主因抑亦地方官吏平時對於農事漫不顧問於産數既無統計於需供亦乏研究遂至轉運一任販商抬價聽諸廛巿民生憔悴有何足怪本總司令本省長同居省垣於地方情形耳目容有未周必得親民之吏隨時考察呈報則振興補救兩易着手嗣後各該知各應將本縣境内米價薪價詳細調查每旬列表呈報一次如遇漲落即將漲落原因分别登載並將該縣雨暘風雪水旱情形一一附記用備查考爲此令仰該知事即便遵照辦理此係本總司令本省長特别注重事件行將以此覘該知事之成績不得視爲具文敷衍塞責切切此令 
[昨有大批秈米運到]  
據米業公會稱昨有秈米五千擔運到故本埠米價之最高者已由十五元一角跌至十四元三角秈米每擔僅售十元四角預料本星期内米價將見大跌 
[糧食會爲民食呼籲]  
淞滬維持全國糧食會昨呈江蘇省長公函云一南京陳省長鈞鑒公長蘇政羣流景仰一切設施均符民望淞滬幅員廣闊民居麕集米糧一宗皆仰給來源到米不旺民食堪虞丙寅歲首米業同行發生齟齬米店倒欠行欵船運户與斛司均請加力角費各持理由互相紛擾曾蒙嘉榖堂仁榖公所縣商會總商會一再調解不致各走極端雖解决有望而影響及於民食爲累不淺最近米價飛漲至十五元有奇敝會辦理平糶亦多感棘手遂勉盡微力未敢或懈務希鈞座關懷民食注意米業問題命地方長官排解一切糾紛立止米價抵落用特陳請請祈垂照云云 
[巿議會前日春季常會記]  
上海巿議事會於前日下午五時續開春季常會二讀會六時許已足法定人數乃開會由沈議長主席至八時議畢散會兹將議决各案照錄如下一件上海巿公所行政章程案照審查報告略加修正多數起立通過省略三讀一致贊成一件整理各區菜巿修訂暫行規則三種案省略三讀一致贊成一件上海巿公所工程處辦事規則案照審查報告修正省略三讀一致贊成一件上海巿公所衞生試騐所案省略三讀一致贊成附錄審查報告書一件整理各區菜巿暫行規則三種審查報告查二年冬季議會保留之各區菜巿規則三種曾經本會修正於先又經稅務科主任厘訂於後尚屬可行惟菜場一節本巿絶少建設任令步担肩挑者隨意停放實爲巿政之缺點欲剔除陳腐開闊新機非先從建設巿場入手不可倘因一時經濟難籌不妨舉行公債酌量按照土地收用法於所擬九處（薛家浜·馬路橋附近·小普陀橋公地·大東門外·大南門公地·城隍廟附近·九畝地新舞臺附近·也是圜附近·西門北面公地·高昌廟砲營公地·）地點次第進行日後將按月收入歸償 
 
 

Page 14

 
 
1;第一萬九千零三十五號;中華民國十五年 西曆一千九百二十六年三月三號
星期三 * *公債、（其辦法章程另訂之）、一件上海巿公所衞生試騐所案、查上海巿公所衞生試騐所案、及衞生行政委員朱蓉鏡君擬稿、切實辦理、對於巿政衞生事宜、殊有稗益、惟所擬開辦費額數、及經常費額數、恐於實行後即形支 
絀、如果執行宜於經濟一層、預行寛籌以便持久 
[蒲淞巿議會春季常會紀]  
　　滬西蒲淞巿議事會議長楊春膏、依據巿鄉制第四十條之規定、於前日開春季常會、計到正副議長及議員、楊春膏·劉志廉·王同福·潘祖勳·等十餘人、已足法定人數、遵章開議、所有提議各案、分錄如下、一件議員蔣俊廉提議、請速籌鉅欵、開浚蒲匯塘案、一件議員謝忠忱·張松波·提議、請修浚申基港案、一件議長交議、請董會趕造决算表案、一件議員蔣俊廉提議、呈請縣長頒發保衞團鈐記、以免爭執案、一件又提議、請嚴禁鄉村茶館仍照前議執行案、一件又提議、私塾教員、攘奪僧産、應請董會執行案、以上各案、均已初讀通過、昨日起接開二讀會、 
[總商會函徵修改公斷處章程意見]  
　　致蘇州總商會函 
　　總商會爲擬修正商事公斷章程事、致蘇州總商會函云逕啓者、民國十三年五月間、敝會以修正商事公斷處章程第八條選任職員、適用無記名單記投票法、事實窒碍、經詳陳理由、函請江蘇實業廳轉呈省長、分咨司法部農商部核復示遵、當時貴會對於該項修正章程、選舉任期各規定亦具有疑義、呈部解釋、經部中往復咨商、除連任問題、已由司法部咨准農商部同意、逕咨飭遵外、其單記投票法一節、迄未决定、僅謂准其遵商修正公斷處章程第三十七條、函由全國商會聯合會呈請修改等語、當時公牘往返、已屆公斷處改選時、貴會與敝會均暫照民國二年原訂舊章辦理、雖蒙部示將當選職員核准備案、惟飭以本屆爲限、嗣後不得援以爲例等因、自此項案文未經修正以前日後改選、仍有發生困難之虞、轉瞬選舉期届、似須預籌解决、敝會之意、擬即遵照部示及修正章程第三十七條規定、將上開單記投票法疑義、函由全國商聯會轉呈修改、俾有遵循、貴會對於該項單記投票法、與敝會所述疑義、事實相同、擬请聯銜會函、庶於第三十七條經多數商會認爲發生窒碍規定相符、應函逹貴會查照、如蒙贊同、或由貴會主稿、或由敝會主稿、先祈示復、以期迅行辦理、諸希察照是荷、 
[各商聯會消息]  
　　▲南巿商總聯會　南巿商總聯合會爲反對巿公所增加地方公益稅事、於昨晚七時、開各公團代表聯席會議、到有東北城馮秋心·巿民公會毛節卿·南城陳志康·朱榮生·侯康伯·北城侯三陽·鄭連生·顧竹君·張秉鑫·中城鄭五福·東北城趙紫垣·巿民公會謝企安·夏錦龍等、公推馮秋心爲主席、報告開會宗旨畢、即將江蘇 
省長公署發下批示宣讀一過、「批示如下」上海南市商業總聯合 
會代表馮秋心等呈、爲巿董事横、重加稅欵、急懇救濟由、據呈是何實情、候令行滬海道尹查復核奪此批云云、並報告已見報載、巿公所現已表示緩一年之說、然而未接該公所正式通知、商家頗具懷疑之心、續議公推侯三陽繼續辦理進行手續、以期達到商家希望之目的、議畢時已深夜而散 
　　▲南城商聯會　南城商業聯合會、昨日下午三時開常會、到者正副會長奚賡虞、朱燮臣·顧霖周、評議員丁筱卿·周祝封、董事賈仲傑·郭硯良·周達卿·馬驥良、交際員申少林·葉福卿·凌松波·等二百餘人、首由奚會長主席、報告開會宗旨、次由會計科陳志康報告上年收支賬略、文牘科侯康伯報告上年進行手續經過情形、庶務科朱菜生報告添製生財物件等項、直至茶點畢、已鐘鳴六下、始各盡歡而散、 
　　▲民國路商聯會　民國路商業聯合會、昨致函各路商界總聯會、略謂、敝會依法加推陳君翊庭爲本會出席議董、至請查照云、按陳君平時提倡國貨、不遺餘力、此次南巿第一國貨商塲、尤多擘劃、今加入本會、公推爲出席議董、實爲洽當、又該會設立之義務夜校、歷年成績昭著、訂三月一日開課、現因潘校長有病、函請更期、兹擇三月十六日即二月初三日開學、凡屬會員生徒子弟、均可入校肄業、所有學費、盡由會中擔任、報名處仍在會内、 
　　▲滬西四路商聯會　滬西四路商界聯合會、昨日（即星期一）午后一時開丙寅年第一次常會、到二十餘人、主席報告各處往來公函當衆宣佈整理會務計劃、並討論本會會員裕源米店開設華界梅芳里、去歲年底被刦、搶去現洋一百餘元、該盜臨行放槍五響幸未傷人、如何辦理、俟下星期一開會再爲定奪、議畢六時散會、 
　　▲滬北五區商聯會　滬北五區商聯會、前晚七時、召集全體職員及新舊會員開會、列席者九十餘人、會長陳翊庭主席、提議案件付表决者、（一）本會擴充會務問題、議决義務經費及發展事項、由 
全體會員協力維持、（二）省令滬海道尹接管閘北巿公所問題、决電孫聯帥·陳省長·尊重民意、保全自治、（三）保衞捐事由會員徐維棠及各商號到會報告、决一致反對、函請地方官廳備提交涉、旋即散會、 
[航業雜訊]  
　　▲日輪遇險併誌　本埠日郵社之外洋班輪長門丸、今次由美國紐約開來、行至横濱港口、與山崎公司之福岡丸互撞、兩船係對面而來、一時不及避讓、致福岡丸之第三第四輪、爲長門丸船頭撞成三個大洞、苟非當時拖靠港岸、則早經沉没矣、長門丸之船首、亦受損失、現已開往神户修理、須修竣後、方克來申、又該公司之上海丸撞沉虎吉丸一事、現悉虎吉丸小火輪、乃日商夏岩川氏之所有、此次被撞沉失、昨據虎吉丸船主百合氏言、當時虎吉丸之航路、未曾越出軌範、乃上海丸在行近時、忽然開向左側、致虎吉丸不及避讓、一經撃撞、在一分鐘内便即沉没、損失約一萬元、又有山下公司之中美班輪東光丸、由北美渡太平洋來滬、途遇颶風、該輪舵機鐵練、悉爲折斷、歷盡艱險、昨始抵申云、 
　　▲日艦奉調來滬　日本第一遣外艦隊之駐防長江軍艦嵯峨號、原駐鎭江、現奉該艦司令命令、於昨日午後一時開來上海駐防、 
　　▲意艦奉調赴津　天津附近戰事吃緊、青島渤海艦隊、又奉魯張命令、掩護畢庶澄所部陸戰隊、即日開赴秦皇島、大沽口等地、準備上陸、協助李軍攻津、天津形勢、 
益見險惡、駐津意國領事、爲保衞僑民起見、特電滬調艦往津、昨日午後二時許、留泊浦江之意砲艦卡洛杜號已拔錨離滬、急往津沽、 
　　▲日本兩郵社合併續誌　東洋汽船公司之合併於日郵社、即將實行、今次天津丸由美回至日本、便爲第一艘移交之船、該輪因新舊交接、此次不來上海、由日本逕放香港、所載之上海貨、决改由日郵社之上海班輪天城丸運來、從本日起、聞老公司方面、已停售香港吕宋船票、專辦理賬目上之收束事宜、 
　　▲鮑咸昌由斐返滬　商務書館總理鮑咸昌、上月赴小吕宋公幹、今已事畢、昨乘大來公司塔夫脫總統輪返滬 
[大連船公司之擴充]  
　　▲增加資本七百萬元 
　　日商大連輪船公司最近因客貨增加、原有船隻不敷發展、屢開股東會、討論增加資本問題、已於二月二十七日决定增資七百萬元（先收四分之一、由南滿鐵路公司出資）以資在大連青島上海航路間之活動、連原有資本三百萬元、合成一千萬元、該公司前添造大連丸、配置於大連上海航路間、現因西京丸歷年已久、不甚適用、並擬另建二千噸級之新船二隻、預算共百二十萬元、業經訂造、將於本年八月間竣工云、 
[江南造船所承造美艦合同已簽]  
　　上海泰晤士報云、昨日上海接有消息、美政府向江南造船所定造砲船六艘、其合同業已簽定、今將儘速開工、諸船所需之特别鋼料、將於二三月内由美運到、合同規定應於兩年内造成、諸砲船均用於揚子江上游、美國會撥欵四百二十萬金元以充此項經費、江南造船所承造六艘之船身及較小二般之引擎、餘四艘之引擎、將在美國海軍造船廠建造、 
[蘇州河公共碼頭竣工]  
　　公共租界工部局以蘇州河船隻、日形擁擠、而公共碼頭向無設置、致往來船隻之駐紥、頗屬不易、特於去冬僱工興築公共碼頭十六處、以便駐紥、兹悉此項工程、已於前日完全告竣、 
[吳淞江水利會今日開大會]  
　　▲方會長邀請費局長及李工程師出席 
　　吳淞江水利協會、定於今日（三日）下午二時開會員大會、早誌本報、兹悉方會長因對於續浚上游事宜、應與水利局費仲虎局長及工程師李耘蓀君相互討論、蓋二君任職有年、對於淞江水道、悉心研究、經騐宏富、必有表示、故已去函請其開會時同時蒞會、俾便共商進行、 
[對俄外交會請交涉盧布損失]  
　　中華國民對俄外交大會以日來迭接莫斯科·伊爾庫次克等各地華僑、及奉天等各省商人來電、籲請援助賠償盧布損失、該會當於昨日致電北京政府、要求向蘇俄嚴重交涉、原電云、北京執政府段執政·國務院各部總次長鈞鑒、竊自俄國政變以後、盧布價值、一落千丈、旅俄華僑、及東三省·新疆省·内外蒙古等各地華商、莫不受其茶毒、查該項盧布、種類繁多、均係俄國政府所發行、而我華商從辛苦經營得來者、平時珍若拱壁、一旦棄同廢紙、因之而破家亡身蕩産流離者、指不勝屈、誠人世間之惨事、國際間之不幸也、今蘇俄既已承襲舊俄而成之聯邦政府、則對於舊俄政府所發行之盧布、自當顧全國際信義、按照票面、一律收回、乃蘇俄意圖狡賴拒不賠償、此其毫無理由、實足爲中俄親善之梗、敝會迭接旅俄華僑及各地商人來電、籲請主持公道、設法援助、用特專電請命、務懇軫念商艱、責成外交總長及中俄督辦、嚴重交涉、再俄國戰亂時、華橋所受之生命財 
産一切損失、亦懇要求蘇俄賠償、以維華商血本、而保中俄邦交、臨電不勝迫切之至、中華國民對俄外交大會叩、冬、 
[英法兩公廨昨日引渡大批盜匪]  
　　公共租界會審公廨、昨日上午派撥中西探捕持文、用公事車押解盜犯林文祥·余振林·劉二·王孟榮·王大根·陳阿五·等六名、至上海縣公署内附設之軍法處、請爲收訊核辦、當奉陸處長諭飭、將各犯分别訂鐐收押候訊云 
　　法公廨昨亦派中西探捕、押解綁匪及盜匪沈桂芳·張小毛頭·錢信·汪阿才·陳文標·陳福記·董德才等七名、至軍法處請爲收訊、亦奉陸處長諭令分别釘鐐收押候訊、 
[新閘路前昨兩刦案併誌]  
　　▲昨晚汪煦昌家被刦····途中搜獲一盜 
　　新閘路賡慶里七零八號神州影片公司總理汪煦昌君之家中、於昨晚七時許、忽來身穿黑色長袍口操北音之盜匪六七人、時汪煦昌君方由公司回家、正在樓上臥室中、突聞叩門聲甚急、及户開盜即一擁而入、首問此處是否爲汪家、繼即不問情由、闖入樓下傭人房間内搜索、各要口並皆把持、電话線亦爲割斷、約半小時之久、然後登樓、並拿出手槍、嚇禁房内各人聲張、汪父適有徵恙、臥於床上、盜即上前在其身衅搜索、所有鈔洋六百元悉被刦去、次及汪並汪妻、亦被刦去現金首飾等百數元一盜並問汪『你是否爲影片公司之經理』汪未答、盜以爲未足、乃更進而將房内大小箱籠劈開搜案、又被刦去現洋七八百元、及衣服首飾等約值三四千元、更有旅行箱件二隻、爲汪君二友新由北京南來寄存汪家者、盜即順手提之而、飽載下樓、由後門走出、至該里支衖之邊門、用鐵器將鎖閉之鐵門打開、爲麥特赫斯脫路、乃即雇黄包車二輛、由二盜押載箱件而去其餘則步行逃逸、一盜向愛文義路走去、適該處中西探捕多人、在途間搜查行人、適逢此盜、倉皇不及奔路、卒於身邊搜出手槍一支、押髮一隻、時汪君已報捕房、該探捕已知有盜訊、乃召汪宅之僕人前往認識、則押髮確爲其主人之物、乃將盜帶往愛文義路捕房、一面並通知汪煦昌君、聞是役共被刦去衣飾等約值五六千元、其餘之盜贓、現正在嚴緝中、又聞有人目見當汪煦昌返家時、曾有數人尾之入衖中云、 
　　新閘路一六八九號門牌某店、於前晚七時半、突來盜匪三名、一出手槍、嚇禁聲張、後遂將賬檯抽屜等翻開、刦去大小洋共四十餘元而逃、後於八時該店派人報告新閘捕房請緝、 
[法領事奬勉中華義勇團]  
　　上海法租界中華義勇團總司令部第十號訓令云、爲令遵事、頃奉法總領事函開、逕啓者、查中華義勇團、於一月二十六日起至二月十二日止、對於協助本租界巡捕房四出梭巡、維持治安、頗爲出力、各隊員紀律嚴明、忠於職務、本總領事深爲欣慰、查陰曆年終、盜賊往往乘機搶刦、本租界得太平無事、實爲中華義勇隊之功也、爲此函請貴總司令接受本總領事誠懇之賀意及謝忱、並請將此意轉達各隊長及全體隊員、至菜巿路捕匪出力之隊員、希特别嘉奬爲荷、專此順頌日社、梅禮藹等語、查去年冬防、本團捕匪出力各人員、本部正籌給奬以慰勤勞、一俟手續完備、即行通告發領、爲此合行通令遵照、此令、 
[商團華隊預備開課]  
　　本埠萬國商團中華隊、招募第二十一年預備員、其辦理各項手續、迭誌報端、兹聞百老匯路一二九九號該隊辦事處、業已從事結束事宜、并定本月八日星期一開課、聞招募成績頗佳、計投効人員、約有百餘名、而本星期内、尚許繼續報名、以予有志投効者之機會、故欲報名者可速往報、 
[婦女會今日開常年大會]  
　　▲請顧維鈞余日章兩博士演講 
　　上海婦女會、乃由女界名流陳景韓夫人·黄佐庭夫人·朱胡彬夏（朱庭祺夫人）·孔宋愛齡（孔庸之夫人）·程婉珍（裘維裕夫人）·夏師復夫人（王　臣女公子）·等六人所劇衅、六年以來、會員已達二百餘人、承旨專爲注重「慈善事業」「交誼」如其附設之平民義務學校、亦即慈善事業之一、婦女會每月集會一次、列席者除會員外、尚不招待男賓、今日（三月三日）午後四時之常年大會、假座圓明園路十八號東道堂Hostesa　House爲會塲、特請名人到會演說、一爲外交界名人顧維鈞博士、演題爲「現今之婦女問題」顧氏歷任英美各國公使暨巴黎華府各會議之全權、又爲國際聯合會行政院十委員中之一人、對於世界新學職造詣獨深、所論婦女問題、確有依據、非等泛泛也、一爲教育界名人余日章博士、演題爲「引導中國婦女熱心團體事業之方法」余君曾膺選爲華府會議中國國民代表、團體事業、經騐最富、想婦女會同人、獲聆其宏論者、對於會務前途、或將有重大之貢獻也、聞今日之會、除由會長俞慶棠女士主席外、會中重要分子、如張竹平夫人·黄佐庭夫人·裘程婉珍·蔡陳漢俠·等、均將聯翩蒞止云、 
[總商會調查保險業統計]  
　　▲美領事之函詢 
　　總商會昨致保險公司函云、逕啟者、本月二日、接江蘇交涉公署函稱、接准美總領事函稱、貴國中央政府或各省官廳、對於人壽保險一節、諒有統計可稽、敢請將以下各項列單送署、無任感盼、（甲）自一九二○年（即民國九年）至一九二四年（即民國十三年）每年中國境内人壽保險公司所收保險費若干（乙）自一九二○年至一九二四年每年中國境内人壽保險公司付還各受保者（無論爲死亡賠欵·到期壽欵·以及紅利等項）·共計若干·（丙）自一九二○年至一九二四年每年中國境内一切有效保險單面載價額若干、至於水火險兩項、亦希將前項统計數目開列送署、無論英漢文悉聽尊便、蓋以本署現時正在預備統計表、俾便概算、中國境内是項有效保險單以及所收保費、暨付還各欵、共計若干故也、倘蒙贊襄、不勝感激等因、查上海各華商保險公司、想均加入貴會、相應函請查照轉知各保險公司分别列單送署等語到會、除分函各保險公司外、相應據情專函奉懇、即請貴公司查照上列情形、按年開列見復到會、其有一公司兩兼管數種保險者、亦請分别條答、以憑轉復、至深感盼、此致寗紹公司保險部·永安·福安·金星·華興·中央·上海聯保等保險公司、 
[總商會電詢購用化學品辦法]  
　　總商會昨致陳省長電云、南京陳省長鈞鑒、案於二月四日奉鈞署第八九九號訓令、嗣後本省工商學各團體購用化學用品、於製造軍火有關係者、均應先呈浙閩蘇皖贛總司令部核准給照等因、本月二日并准上海縣知事公署函同前由到會、查上海各商廠購運各項化學用品、於製造軍火有關係者、向係遵照部頒規則、函由本會呈請鈞署轉咨陸軍部核給護照、海關即憑此騐放、兹本前因、嗣後是否仍須兼領部照、抑祇須專憑總司令護照、以及海關騐放有無問題、本會爲鄭重手續起見不能不先事考慮、理合呈請鈞署查核批示飭遵、上海總商會叩冬、 
[旅滬閩人關心閩省金融]  
　　▲電請商會等調查福建銀行 
　　閩同鄉會昨因福建銀行發鈔票事、致電福州總商會及商事研究所云、聞當局復辦福建銀行、準備金能否確實、紙幣額有無限制、此與全省金融商業關係至鉅、懇詳查見復、旅滬福建同鄉會元、 
[勞動界請禁銅元入口]  
　　日來銅元價格日低、每銀幣一元、須二千五百六十文、方可易得、較諸上年漲至極頂時、猶超過一百文左右、因此一般小本營業商人、及勞動份子、復受無形虧耗、無錫勞工會昨特據情函請江海關朱監督嚴厲查禁云、敬啓者、日來洋價驟漲、每銀幣一元、可兌換銅元二千五百六十文、較諸春初、已增百文左右、似此情形、非但小本經紀商人、受無形虧耗、即金融界亦不能免除損失、頃據敝會調查所得、實因銅元入口過多所致、因由天津開駛來滬之各輪船水手、私運大批來滬、藉圖撈利、若不速圖禁止、勢將影響各業、貴關司貨物出入之咽喉、務祈俯念商艱、予以嚴厲之取締、倘再有大批銅元進口、一經查獲、即令充公、俾資儆誡、否則受累者、將非敝會同人已也、臨頴無任盼切（下略）云云、 
[王克敏昨扶母柩過滬赴杭]  
　　前財政總長王克敏、其母潘氏、在津病故、日前由王兄弟三人及眷屬親友等三十餘人、扶其母柩、及其已故表兄潘裕民靈柩兩具、由津裝交招商局新豐輪船來滬、昨在招商局碼頭起岸、當由王經兄弟三人扶柩、於下午三時半、至南車站送殯、來賓、計有隴海鐵路督辦施省之·招商局傳筱庵·夏鳴臯·中國銀行行長宋漢章·副行長馮誦青·以及其他各銀行行長、到者十餘人、均送至南車站、即由馮誦青向滬杭路南站長索備大班車一輛三等客車一輛廂車一輛、以便裝載、經南站長照准、該靈柩等遂於下午六時三十分、附掛由滬開杭之十二號夜快車、運往杭州西湖安葬、 
[要人行踪錄]  
　　▲陳儀　浙軍第一師長陳儀於前晚十時抵滬後、即晚並未赴寗、昨日在滬小有勾留、乃於昨晚乘專車赴寗、 
　　▲湯漪　前北京参政院副議長湯斐予、已於前日乘輪抵滬、現寓三馬路上海旅館十九號房間、同居者爲前財長羅文幹、三氏日將有寗杭之行云、 
　　▲白喇嘛　蒙古白喇嘛·張喇嘛·於前日由漢口搭長沙輪來滬、現寓振華旅館四十八九等號、白喇嘛等在滬並不講經、即擬於明晚搭太古輪赴津入京云、 
[陳阿炳家屬請領美政府赡養金]  
　　▲交涉署已爲函知美領核辦 
　　陳阿炳前在美國海軍服務、身罹世界戰事、上年六月間因病離職、美政府以老兵法令規定之廢疾、每月應給美金百元之赡養、惟必須照付中國法律上之受託人、刻聞阿炳之妻樊氏、一名阿李、住上海百老匯路百祿坊三十五號、據該氏稱、其夫阿炳、係於十四年十二月三日因病身故、有一子名陳威廉、現在東洋汽船社服務、該氏及子陳威廉、自聞美政府有赡養金發給消息、即經前往交涉公署請爲核轉頒寄、復經交涉署派員調查屬實、業已函知美領暨駐京美公使查核、轉知美外部核辦、 
[兩團體消息]  
　　▲上寳鄉里協會　上寳鄉里協會、由本年元旦籌備以來、經陸朝綱·瞿燧賢·錢健人·正副主任積極進行、成績頗佳、前日假觀音堂開第五次籌備大會、到法律顧問巢堃·發起人沈鑑衡·陸葆城·楊順興·高秀宗·韓芳洲·殷定奎·沈維祥·楊瑞卿·陸桂發等八十餘人、陸朝綱主席、由唐華軒報告籌備經過情形、瞿燧賢提出基本計劃意見書、經多數贊許、會計報告賬略、并請辭職、經全體表示去函挽留、如堅决不就、再另行推舉、次報告修葺觀音堂經過、巢顧問發表、請在會同人羣策羣力、勇毅進行、以謀鄉邦幸福、當由唐華軒擬定草章、全體公推陸朝綱·瞿燧賢·顧錫祺·巢堃·蔡朗軒五人、定於三月五日起、每晚八時、在籌備處逐條修改、即行付印、當塲議决於三月十四日（即陰曆二月初一日）開徵求大會、 
　　▲鹽阜旅滬同鄉會　鹽城阜寗人厲谷崢·韋玉瑞·宋金洪·等發起之鹽阜旅滬同鄉會、現會員已有六十餘人、於前日開成立會、推謝君主席、報告開會宗旨、繼發起人報告籌備經過情形、即舉行選舉、會長林嚴剛、副會長苗長生、文書主任王維明、庶務主任孫其華、交際主任　以剛、調查主任戴茂熹、文書部幹事李忠餘、唐立成、庶務部幹事徐從愷、凌彩藻、交際部幹事苗裕前、厲日芝、調查部幹事魯發朗瞿成奎、最後臨時動議、乃敝、 
　　▲尚有本埠新聞轉入後頁 
 
 

Page 15

 
 
1;第一萬九千零三十五號;中華民國十五年 西曆一千九百二十六年三月三號
星期三 * *本埠新聞二 
[捲烟特稅局職員會議紀]  
　　上寳區捲烟營業特稅局、於前日晚八時、召集各分徵局職員會議、計出席者朱董事·謝董事·沈科長·陳科長·朱稽查長·沈徵收長·朱會計長·陳主任·邱主任·顧主任·朱主任·程主任·十二人、由朱筱梅局長主席、提議案如次、（一）各分徵所收據印花清賬五日一結、（逢星期一六日）一二分徵所與總局結、三四分徵所與支局結、其結法彼此以收據調印花、各清各賬、（二）四分徵所每日由支局派駐稽查一二人、稽查偷漏、派在外徵所地叚、稽查員各赴所簽到、並作爲休息塲所、（三）各分徵所主任徵收員均給執照以便必要時執行稽查職務（四）一四兩分徵所裝電話、（五）四分徵所以地勢關係、遇有查私案件、普通者自行處理、其餘一律報告支局辦理、（六）三分徵所地叚、私漏最多、宜多派稽查、（七）分徵所開支、規定會計劃列表核定照支、（八）車站稽查所電话、由會計處通知閘北電話局移裝四分徵所、（九）四區劉署長處補送執照式樣、查明舊案辦理、旋議此次實貼潮、將來均取和平態度、逐細討論、節目甚多、因時間匆遽、未能逐條議决兹將已議决案錄次、關於各分徵所進行辦法、（甲）爲便利烟商起見、各分徵所一律塡發採運單、帶徵稅欵、如烟商至甲所領單、而至乙所貼證時、每日各分徵所賬目、應用何法稽核、（乙）現在厲行實貼、尚未就範烟商場爲停業、陰仍私售、所在皆是、本局支局或有鞭長莫及、各分徵所如　能坐待主　到門、而無稽查私售之職責、恐稅收難以起色、對於各分徵所主任及徵收員應否各予稽查執照、藉杜偷漏、其較遠之處、應否酌量情形、抽派稽查員前往常駐、就近指揮、藉收事半功倍之效、（丙）如果各分徵所能稽查私運私售後其查獲之案、應送歸何處辦理、其零星瑣案、能否就近處分、（丁）各分徵所職員薪膳房金等、均由本局核發、其零星雜支、應否每日酌限一數、以節開支、均經衆議决辦法、至主席提議關於南巿批發同行·華界各小烟公司·租界各小烟公司·租界批發同行、旅客携帶逾額捲烟等、均未及討論、遂保留再議、即宣告散會、 
[華界捲烟特稅風潮昨訊]  
　　▲各方進行調解··形勢略見和緩 
　　本埠華界捲烟特稅風潮、各方接洽、昨略見接近、上海各路總聯合會會長鄔志豪、見烟商停巿日久、損失甚鉅、連日邀集烟商代表陳良玉·沈惟挺等磋商、允予會同總商會會長虞洽卿等商酌與總處妥議辦法、但聞租界大同業有乘機與特稅局聯絡說、昨日南北捲烟業聯合會特函各同業請顧全同業營業、又該會以華界南北巿同業停售捲烟月餘、其中雖少數不能堅持、連日售烟之各同業、經各代表勸告、復又停售、昨特發宣言云、南北巿全體同業公鑒、此次我同業爲反對特稅實貼停售捲烟、一月有餘、本聯合會代表受全體同業之委託、奔走呼號、益加奮勉、雖爲公犧牲、亦所不惜、惟念我各同業爲特稅實貼、竟停巿至三十餘日、不顧损失努力進行、實足表揚我同業之眞精神、故本聯合會除推舉代表分向各同業面勸外、特先表揚、藉以安慰、至於對付特稅實貼之進行辦法仍由各代表負責辦理、兹本聯合會有下列議决條陳、務希我各同業一致遵守、（一）各同業在特稅實貼未解决以前、始終停售捲烟到底、（二）調查停巿以來營業之損失、以便統計數目、詳呈軍民長官暨各團體、俾得援助、（三）如各同業始終停售捲烟、至達到目的爲止、嗣後可概免一切會費、作爲永久會員、（四）凡停售捲烟之各同業、一俟特稅事件解决、本會登報表揚、以重名譽、（五）凡不顧公衆利益、公然破壞團結者、一經察出、亦登報宣佈、以上辦法、自三月一日起實行、願我各同業會員共勉之、上海南北捲烟業聯合會全體代表公告、 
[中法學校校友會昨開創立會]  
　　上海中法學校校友會、自組織以來、由發起人迭次會議、詳情已迭紀報端、昨日召集各校友開創立大會、選舉理事及評議員、到會會員共二百數十人、三時振鈴開會、全體向國旗行三鞠躬禮、公推張文彬君爲臨時主席、報告會務經過及開會一切情形、次由方昇平·戴春風·胡方錦·諸君相繼演說、四時投票選舉揭曉、公舉許秋颿君爲該會名譽理事張文彬·戴春風·沈仲俊·施鴻生·朱書農·胡方銘·龍實夫·陳文林·馬杰仁·徐聯芳·陸慶鳳等十一人爲理事、胡方錦·曹振聲·朱孔嘉·方昇平·周桂笙·王佐才·劉紫瑛·張長福·張海昌·錢炳榮等十一人爲評議員、旋攝影散會、已下午五時矣、 
[世界書局之擴充]  
　　世界書局歷年以來、日形發達、現股本已收足五十萬、各地詎商及教育界、投資入股者甚多、該局在虹口大連灣路、購地十三畝有餘、去年特建築高大洋房兩大幢、於年底告竣、今春編輯所·總務處·及印刷工廠、一併遷入新屋辦事、印刷所除原有第二廠印機外、又向外洋訂購新機、已陸繼到滬、裝置應用、目前出版之書籍、計教科書類、有經教育部審定之初高級小學教科書教授書、英文書類、有新學制高級英語讀本及教學法、社交大全、社交尺牘、社交指南、實用會話、學生成績、近代英文選、商業尺牘等、以上各書、銷路至廣、值此春季開學伊始、各學校　　者、紛到沓來、此外尚有普通圖書小說雜誌、種類繁多、該局設於四馬路中巿之發行所、亦添關門面、增招櫃夥、 
[工業專家顧侖布之榮譽]  
　　南匯區佛影之弟侖布、於民國八年留法、業於巴黎工業專門學校、歷就各大工廠工程師職務、最近在嘗尼Sinne製造廠担任總工程師、自造一種天秤、係用電磁力止其摇動、先爲巴黎科學會製成數具、計重均在五千分之一格蘭姆以内、精密不差毫釐、會中特贈榮譽章以爲紀念、該廠廠主當即商之顧君、擬呈請法政府備案、由該廠專利製售、顧君不允、决計於本年三月間回國、自行糾股設廠、以免利權外溢、又聞顧君所發明者、不但天秤一種、尚有新式嘳水機吹漆筒等、皆在歐洲銷行甚廣、逆料回國後、必能在我國工業界放一異彩也、 
[中國報編輯部人員被逐]  
　　字林報云、昨（一日）日捕房據中國報主人之要求、派捕往望平街該報館驅逐編輯部人員、封鎖大門、該報出版纔十天、昨日甫發行第十號、遽告停版、蓋編輯部人員係粤人居多、於粤政府不無同情、而該報宗旨、則爲袒英反赤之華文報紙、逐日銷數約一萬份、平時所載新聞論說都與此宗旨無違、惟二十五日發行之報紙、内有一條該報主人某西人認爲過分排外、因命解散編輯部、初時編輯部人員不允離館、遂致有要求捕房派捕之舉云、 
[滬城梭子弄昨晚火警]  
　　昨晚十點零五分鐘、滬城肇嘉路登雲橋南首梭子弄面西門面六十二號門牌宏興皮鞋店樓上、怱然失愼、立時冒穿屋頂、火即延燒左右隣居、各區救火會紛紛到塲、接水灌救、约焚一時許、始得熄滅、計共燬六十二號及六十一號姜榮大煤炭店·六十號福昌烟紙店·並轉角登雲路朝北門面之五十七號五十八號　園茶館等樓面五六間該茶館對面轉角上爲華商電氣公司之電氣方棚、（即蓄電池）當火熾時、恐發生危險、立將總門關閉、是以大東門及西門等處之路燈、一律熄滅、迨火熄後、始回復原狀、事後、由該管二區二分署飭警往拘火首到署訊核、 
[因救火跌斃之西員出殯]  
　　法租界寳建路救火某西員、於前日因至環龍路救火跌斃、各情已誌前報、兹悉該西人尸體、昨晨在天主堂街天主堂收殮、九點出殯、除華英法各救火會中西全體救火員均往執紼外、並有安南巡捕脚踏車隊一隊、法國兵士一隊、軍樂一隊、法捕房各捕頭各西探各教堂神甫教友、英捕房捕頭、亦督同西捕數名印捕數名華捕一隊、英法南巿閘北各叚救火車二十餘輛、均往送殯、靈柩用花汽車裝載、在天主堂出發後、入公館馬路、經過愷自邇路、轉入敏體尼蔭路、入霞飛路、至盧家灣外國墳山安葬、 
[清鄉分局昨日之集議]  
　　上海縣知事兼清鄉分局主任張思永、現因籌辦清鄉、定於昨日下午二時、在署召集各巿鄉董佐、開會討論辦法、各巿鄉董佐之到會者、如上海巿總董李平書·代表沈潤挹·閔行顧文郁·塘灣彭召堂·北橋孫世本、馬橋王益仁·塘橋盛茂祥·法華孫棣孫·以及閘北·陳行·高行·陸行·引翔·漕河涇·等各鄉董·暨欵産處總董等十餘人、清鄉分局副主任縣警察所長熊育衡亦列席與議、由張知事主席、宣布開會宗旨、略謂、現在奉令開辦清鄉、須從調查入手、所有編訂門牌、派員調查、在在需費、惟確省欵艱窘、苦無的欵可撥、究應如何辦理、請爲討論經衆會商結果、議决清鄉經費、决由田房稅項下帶征、每百元帶徵洋六角、期以一年爲限、調查户口、公决由十九巿鄉分區辦理、以上兩項議决後、由清鄉分局分呈省長·財政廳·清鄉督辦·核准施行、至四時半散會、 
[游民工廠滋事人定罪]  
　　五區五分所劉署員、且前解江灣游民工廠之暴動游民十七名、至司法科、昨經費科員分别提訊判爲首之馬金祥等三人、各處拘留一月、王靜齋等五人、各押二十天、鄒三寳等二人、各押半月、徐根林等二人、各押五天、期滿送還該廠、又徐阿男等五人、即日送回該廠做工、免處拘留了案、 
[糖販換得砲彈被炸傷]  
　　淞汪泗涇鎭某糖坊小販蘇州人郁小金、日前到鄉販糖、某鄉人家於甲子年戰争事後、在田中拾得砲彈子一粒、重二十餘磅、藏在家中、實無所用、該家人即以之換與小販郁小金、換得米糖及方糖約共四斤餘、郁返鎭至糖坊内、意欲將鋼帽子撃去、偶一不愼、致觸發藥線、砰然炸烈、郁小金彈傷右手足、後來申入紅十字會總醫院醫治、手足即經醫生鋸去、聞性命尚可保無虞、 
[女子自縊身死之檢騐]  
　　二十四保方十二圖地保陳蘭亭、昨午投地檢廳報稱、住居高昌廟江邊碼頭草棚内、爲婦人居張氏之次女粉弟子、今年十九歲、昨晚不知因何自缢斃命、經二區警署令飭來案報騐、當奉委派郭檢察官等蒞塲檢騐、據該氏訴稱、其女因遭暴徒某甲羞辱、歸而氣忿、自縊身死等語、當奉騐明、委係自縊身死、塡格着尸母收殮、候查拿暴徒到案究懲、 
[吳希海身死不明案之偵查]  
　　曹家渡王家弄泰興人吳希海、被張榮揚·張墨根·等毆斃、移尸軌道、僞作碾斃、經二房東雷伯祥、在六區警署告發、將兩張並尸屬人證併送地檢廳訊辦各情、已紀昨報、兹悉該廳楊檢察官等前往尸塲、騐得該尸肢體、已被碾斷、其是否毆斃後而被碾、抑生前即被碾斃、殊難明瞭、是以楊君不厭求詳、親蒞該處附近一帶居户查詢是晚出事有否見聞、以憑考察、 
[續獲携槍匪犯同黨]  
　　老閘捕房包探馮百順、前與西探長康仇、巡查至廣西路正豐街、見有五匪、結黨游行、當獲其二、抄出手搶一支、越日又獲同黨兩名、先後解由公共公廨押候訊究、已誌本報、兹又由該探續獲甬人周阿囝一名、昨晨解廨、以周亦係同黨、請求改期、與前穫之四名併案訊辦、經關讞員商之美領貝君、諭周收押、候本月十日併案訊核、 
[印捕自縊之騐訊]  
　　文匯報云、有印捕名辛泰拉者、在普渡路捕房陽臺外自縊而死、其兄辛庫理昨（一日）日猶相見、觀其狀貌、似頗快樂、毫無異徵、並言頃接上峯通知給假六月、將回印一行等語、今晨英按署金裁判官至騐屍所檢騐後、例審一過、定於下星期一續審、 
[昨日汽車肇禍案五起]  
　　昨日上午七時、有某號汽車、駛經三馬路外灘、撞倒行人王進山、跌傷手臂等處、當由老閘捕房二百五十五號華捕到來、將汽車號數抄錄號碼、雇車送受傷人送仁濟醫院醫治、又有無錫人顧根生、昨日上午十一時許、在西藏路行走不愼、被汽車撞傷額部、血流如注、經新閘捕房一千五百七十二號華捕瞥見到來、抄錄汽車號碼、押令載送受傷顧根生入仁濟醫院醫治、又江北人蔡同元、昨日下午四時許、行經大馬路、被某號汽車撞傷足部、經老閘捕房九百零七號巡捕到來、抄錄汽車號數、另雇車往仁濟醫院醫治、又有江北人邵洪、昨日午後六時許在四川路行過、遭某號汽車撞倒、致跌破額面等處、當由新巡捕房四百三十一號華捕瞥見前來、抄錄汽車號碼、押令汽車載送受傷人邵洪入仁濟醫院醫治、又江北小兒王泰子、昨日上午、在徐家灣附近行走不愼、致遭某號汽車撞倒、跌傷頭部、當由靜安寺捕房巡捕到來、押令汽車停止、將小兒王泰子載入海格紅十字會醫院醫治、一面持傷狀單帶入捕房、報明捕頭候示、 
[兩刦盜各押三年]  
　　楊樹浦路鄉民姜友桂家、去年十二月十九號夜、被盜持械侵入圖刦未成、開槍三嚮而逸、嗣由探目季立仁·包探丁坤芳·等拿獲案犯江北人嚴生權、余金富（即大偉子）、解由公共公廨押候訊究在案、昨晨、該探等傳同事主將嚴·余·兩被告解廨、由陸襄讞會同美何副領事研訊屬實、判兩犯各押西牢三年、期滿一併逐出租界 
[迷路男女孩候領]  
　　四區崗警、前日查見迷路男孩何德邵一名、年十五歲、海門麒麟鎭人、在華成工廠學藝、解經劉署長訊問一過、送慈善團留養候領、又十一路商界聯合會會員施光華、前晚在新閘橋南塊、見一迷路女孩、在途啼哭、詢據該女云名春蘭、十二歲、係某粤人家婢女等語、由施偕同十一圖地保夥沈小和送閘北保衞國、轉送慈善團留養 
[逆子判押三月]  
　　住居法新租界杜美路鄉人錢福根、前投法公堂控兒子錢毛男忤逆行兇、求請提究等情、飭傳去後、被告逃避不到、奉判改提到案訊究、兹由捕房將被告提到、昨解法公堂請究、先由原告投稱、兒子錢毛男不務正業、專事在外游蕩、與流氓爲伍、向人借欵化用後、唆使債權向民人追案、不遂、糾衆行兇、並揑造僞方單向人借欵、今將僞方單呈鑒、請求重究、詰之錢毛男供用去銀錢實有其事、不敢糾衆行兇、求請恩宥、聶讞員商之法副領事德君、判以被告不應糾衆毆辱親長、着押西牢三個月以儆、並　嗣後務須遵守孝道、故違重究不貸、 
[錢債案判向法庭控訴]  
　　常州婦人吳錢氏、前日扭永興路開三一米店之寗波人沈振康、至五區二分所控稱、有高延根者、欠氏洋三百元、高有洋五百元、存沈處、囑氏持存摺向取、詎沈推賴不認、請究、經宋署員質訊解科、昨奉賣科員提訊沈供、高之存欵、係已故民子所欠、民概不知情云云、常判沈交妥保、候吳錢氏向審判廳起訴、再行核辦、 
[證明抵借巨欵]  
　　陳栩園前延律師代表投法公堂控稱、鄉人計和尚、前央中保人以方單向原告抵借巨欵、求追等情、被告因患神經病、故此不到、由其妻李氏及女徐計氏代到、否認借欵之事、奉判候傳證人到案再核在案、昨又傳訊、先由證人地保康子雲之妻張氏投稱、丈夫於上年間病故、二年之前、被告計和尚之妻李氏到來、托故夫康子雲代爲蓋戳、向原告抵借洋銀是實、顧林催稱、當借欵時、實由商人捐保、張桂馥稱、前由彼告之婚徐谷如因伊岳父有急需、托民人代覓主顧、故由民人托潘子香經手、轉向原告借欵、民人爲中等語、潘子香稱、實由商人介紹、向原告借欵、同在某牙粉廠簽字取欵等詞、中西官判退去、廳候改期再核、 
[公共公廨訊案彙錄]  
　　昨日、公共公廨訊理民事訟案、併誌於下、（一）美商美國保險公會、延台維斯律師訴郭德驥等私收保險費銀案、堂諭、被告既已承認、飭令償還原告銀二百兩、當堂具領、下差五十兩、應即繳楚、免交保、（一）俄人斐列布費冷克延博良律師聲請破産案、堂諭、畢士華律師二月二十七日之请求甲欵照准、博良律師二月二十五日請求破産、候諭派本廨理賬員清理其報再核、（一）林振彬訴薛雪蓀等欠洋案、被告延克威律師辯護、堂諭、改期宣諭、（一）福記訴章記林欠洋案、堂諭、着被告先付一百元、其餘准按月拔付三十元、利息照八釐算付、堂費登報費、均由被告負擔、寛限三天交保、（一）鈴記號訴茂新麵粉廠王禹卿將劣質麵粉混售請　損失案、原告由林溪慶律師代表、堂諭、被告請求復審駁回、（一）信義祥號訴永和厚號黄衡之陳渭濱欠借銀一萬兩案、被告延羅傑等律師代辯、堂諭、改期訂兩次午後續訊、（一）梁絶東訴布秋南案、堂諭、原告一月六日之請求駁回、（一）梁鶴齡訴徐文奎不還押櫃洋案、堂諭、着被告於十天内先還原告洋三十元、以後每月初一還洋二十元、以清完案、（一）泰興木號訴楊恩勳欠抵借銀案、被告延羅傑律師辯護、堂諭、着原告代表律師具呈請求狀、冉行執行被告不敷之數、（一）顧大生訴徐長發欠貨欵案、堂諭、着被告於十天内還原告洋三十元、其餘之二十二元、限夏曆二月付清、如違提案押追、（一）芥航和尚訴湯高山債務糾葛案、堂諭、　令被告三天内自行投案、如再違延、立即飭提交來吏帶回執行、 
 
 

Page 16

 
 
1;第一萬九千零三十五號;中華民國十五年 西曆一千九百二十六年三月三號
星期三 * *商業巿况 
[北京專電（二日下午三鐘）]  
　　玖陸開盤六三、最高六四、收盤六三八五、成交五十餘萬、伍年開盤九三七、收盤九三五、成交二萬、柒長暗盤七五四、成交一萬、 
[釐升拆鬆]  
　　昨日星期二、洋厘巿况、依然日趨上升、而無疲象、上午所掛爲七錢一分八釐、較前日又大一釐、惟拆價稍疲、較鬆二分、改開二分小同行做開江角續大一厘半、爲六錢二分三厘、廣角亦較大三七五、掛五錢八分四釐八七五、鋼元續長二千文、計三百五十七千文、衣牌因之又漲十八文、爲二千五百六十三文、角坯大二文、爲二百零九文、貼水仍然無變、價四十七文云、 
[標金尚堅]  
　　▲回漲一兩二錢 
　　昨日星期二、大條近遠期俱不變動、仍同掛三十辨士零五六二五、銀價亦勿動、計六十六元二角五、英匯美大零六二五、價四十八元六角一二五、美匯英小零六二五、爲四十八元六角、日美小二五、計四十五元半、日英勿動、開一先令十辨士七五、倫敦先令大一八七五、掛三先令零五六二五、四月份標金開盤價格、較大三錢爲三百零三兩九錢、後尚平穏、及先令揭曉、各價較鬆、其時金價爲三百零三兩六錢、乃漸趨疲、步跌至三百零二兩三錢、稍停後、再小至三百零二兩二錢、爲全巿之最低價、後各内價又漸轉緊、人心向佳、金價亦轉漲、十二時後已回漲至三百零五兩、後又稍轉小數錢、至三百零四兩四錢收盤、蓋賣户稍形見旺所致、與各内價無關、烚赤開盤三百三十六兩、收盤三百三十五兩五、較前日小去七五、登賬價格、三四兩月期及補水俱爲三百零五兩、午後標金開盤較大三錢、價爲三百零四兩七錢、後曾好至三百零五兩六錢、復回小去三錢、二時半先令開出、多數忽又改貴、惟港匯仍然勿動、而東匯祇大一二五、致人心未能見佳、反爲趨疲、况内價亦鬆、故金價又小至四兩七錢、及日匯暗盤又漲、於是金價回漲至最高三百零五兩八錢、較上午最低計差三兩六錢、然後以人心仍難見堅、内價又鬆、金價亦弱、至收盤回小至三百零四兩八錢、較上日大起一兩二錢、巿勢尚稱堅穏、補水仍爲三百零四兩、與上午亦相同、 
[外匯掛價初鬆後平]  
　　▲香港獨趨堅挻 
　　昨日星期二、各掛價開出惟香匯獨無變化、仍掛七十九兩、餘均較鬆、若先令長一二五、爲三先令零一二五、印匯大一羅比二五、掛一百九十八羅比七五、法匯大五法郎、爲一千九百九十法郎、美滙大二角五、計七十三元、東滙小三七五、爲六錢二分六二五、荷匯大半盾、價一百八十一盾二五、新匯小二五、改掛七十七兩七五、午後二時半開出、忽又完全改貴、如先令縮一二五、仍回至三先令、印滙小七五、計一百九十八羅比、法滙小五法郎、爲一千九百八十五法郎、美匯小二角五、價七十二元七角五、東匯大一二五、掛六錢二分七五、荷滙小半盾、掛一百八十盾零七五、新匯大二五、價七十八兩、獨香港仍然堅穏、並無升降、仍掛七十九兩、若以結果與前日相較、僅印日兩匯稍疲、餘均仍平耳、 
[先令巿况又軟]  
　　昨日先令掛牌、上午開出較長一二五、改掛三先令零一二五、然至午後二時半開出、又回縮去一二五、仍至三先令、與上日相同無異、銀行暗盤早巿賣價、先爲二先令零一八七五、買價三先令零三一二五、後賣則三先令零二五、買爲三先令零三七五、全巿最緊之價、至收巿又回好一二五、賣改爲三先令零一二五、買進計三先令零二五、後巿續緊、賣價開出三先令、買價三先令零一二五、且呌過二先令十一辨士九三七五之賣價、但無正式成交、結果賣價仍爲三先令、買進三先令零一二五、已較上日軟去一八七五、實際成交者、安達銀行賣出五千鎊、價三先令零一二五、又麥加利賣出二萬鎊、價爲三先令零一二五至三先令零零六二五不等、 
[美匯巿况復緊]  
　　昨日掛牌之價與先令亦同、初大二五爲七十三元、下午回小二五爲七十二元七角五、與上日亦平、銀行交易惟仍稀少、鮮有問津、所呌之價、上午結出爲七十三元二角五、買進七十三元三角七分五、後賣價鬆至七十三元三角七分五、買價爲七十三元半、收巿又回、賣價七十三元二角五、買進七十三元三角七分五、下午掛價緊後、暗價開出即較上午好起二五、如賣爲七十三元、買則七十三元一角二分五、惟呆立而未有漲落、較上日賣價則緊二五、買價好三七五、 
[東匯巿况帶堅]  
　　昨日東滙掛價、初小三七五、爲六錢二分六二五、後大一二五、計六錢二分七五、以兩日結果相較尚小二五、各銀行做開巿况、上午賣出先爲六錢二分二五、買進六錢二分一二五、後曾趨鬆、最低賣價爲六錢二分、買價六錢一分八七五、後又轉漲至六錢二分三七五之賣出、買爲六錢二分二五收巿、下午巿况頗活、初時賣價六錢二分半、買價六錢二分三七五、後鬆一二五、計賣改爲六錢二分三七五、買爲六錢二分二五、後又回升至六錢二分半、及六錢二分三七五之買進價、收巿賣價依然回至六錢二分三七五、買進六錢二分二五、較上日略好一二五而已、正式交易有台灣入四月份二十萬元、價六錢一分八一二五、又住友進五六月份三十萬元、價六錢一分八七五、上海亦爲該價、曾買進五萬元、又三井銀行賣出遠期十萬元、價六錢二分二五、上海又於下午賣出六錢二分四三七五、計五萬元、其他尚有零星之交易、然亦無幾矣、 
[神户英美匯巿電訊]  
　　昨日神户滙兌巿午前十時十分來電云、日美賣價四十五元二角半、買價四十五元四角七分五、日英一先令十辨士六二五、買價一先令十辨士四三七五、日印賣價一百二十三羅比二五、十二時二十分來電、巿况開散、日美賣價改爲三角七分五、較午前長一角二分五、買價亦長六分二釐五、改爲五角、日美賣價長一二五、改爲四三七五、買價只升零六二五、改爲一先令十辨士五、下午二時半來電、各價均與十二時所報同、惟四時收盤各價、忽又回縮、如日美賣價出至午前之價爲二角半、賣價仍不同、日英賣價亦回至三七五、買價回縮零三一二五、改開一先令十辨士四六八七五、巿氣仍趨迷離不振云、 
[漢匯大鬆]  
　　上海商業儲蓄銀行三月二日國内滙兌行巿報告云、今日津漢兩電行巿均未更動、洋匯津微跌、漢大鬆、其餘各埠如烟台蕪湖九江長沙等處均各跌一元至二元不等、津行化爲一千零五十七兩、漢洋例爲一千零三十六兩、洋匯京爲一千零零八元、津爲一千零零七元、漢爲一千零零一元、烟台爲一千零零八元、蕪湖爲一千零零一元、九江爲一千零零四元、長沙爲一千零零三元、蚌埠爲一千零零五元、厦門爲一千零十三元、其餘各埠大致未動云、 
[公債平疲]  
　　昨（三月二日）各債期貨現貨巿况均遜前日、巿塲人氣、亦頗閒散、期貨各債、九六仍稍佳、七長整六均成交寥寥、金融全日績無巿面、計期貨成交額共一百十五萬元、内九六公債六十九萬元、整理六釐三十一萬五千元、七長十四萬五千元、現貨交易僅三萬元、中整理六釐一萬七千元、七長一萬二千元、整七忽亦開出一千元、至昨巿各債巿價、其趨勢均見轉疲、七長整六等、以巿况清淡、全日僅上落三四角間、九六前巿甚形疲弱、較前日續跌頗巨、惟後巿則漸漸轉漲、結果較前日計整六現貨回跌六角、期貨五月份跌下半元、七長期貨三四月各跌下三角半、整六期貨三四月份及九六本月期亦均回降二三角、獨九六下月期則比前日好起一角半、又華商證劵股回跌四角、整七現貨比一月底略縮二角、兹分述如後、 
　　▲整理六釐　整六現貨八十六元四角、較前日回跌六角、期貨三月期八十六元六角半、比前巿小一角半、較前日跌下二角、四月期八十六元七角半、比前巿小二角、較前日回跌三角、五月期八十七元零五分、較前巿跌下四角半、比前日跌下半元、 
　　▲七年長期　七年長期現貨七十七元、比前巿好起五分、較前日不動、期貨三月期七十六元九角、較前巿小三角、四月期七十七元二角半、比前巿跌下三角、較前日各回跌三角半、五月期七十七元七角、比前巿跌下半元、 
　　▲九六及其他　九六現貨續無巿、期貨三月期六十四元四角半、較前巿漲高七角、比前日尚續跌二角半、四月期六十五元、比前巿漲高六角半、較前日好起一角半、又華商證卷四十五元半、比上週跌下四角、整七現貨八十九元三角、較一月底跌下二角、 
[二月份公債期現成交統計]  
　　二月份内公債期現貨巿况、因適值舊曆歲底年頭、停巿之日頗多、一月内開做交易之日祇計十七日、且是時賣買各方、均不願多做交易、巿况甚形寥落、故合計期現成交數額、較前均無起色、而期貨則續减尤巨、兹將二月份期現各債成交總數及交割額列 
後、（單位元） 
公債種别　　期或現　　　　成　交　數　　　　　　交　割　數 
金融公債　　現　貨　　　一六二·○○○·○○ 
金融公債　　二月期　　　五一○·○○○·○○　　　　四八五·○○○·○○ 
金融公債　　三月期　　　四二○·○○○·○○ 
金融公債　　四月期　　　　二○·○○○·○○ 
整理六釐　　現　貨　　　二七八·五○○·○○ 
整理六釐　　二月期　一·五五五·○○○·○○　　一·六一○·○○○·○○ 
整理六釐　　三月期　二·五二○·○○○·○○ 
整理六釐　　四月期　二·二九○·○○○·○○ 
七年長期　　現　貨　　　二二五·○○○·○○ 
七年長期　　二月期　一·六七五·○○○·○○　　一·二九五·○○○·○○ 
七年長期　　三月期　一·八五○·○○○·○○ 
七年長期　　四月期　一·○四○·○○○·○○ 
九六公債　　現　貨　　　三八九·○○○·○○ 
九六公債　　二月期　四·七一○·○○○·○○　　二·○三○·○○○·○○ 
九六公債　　三月期　七·九三○·○○○·○○ 
　　共計　　現　貨　一·○五二·五○○·○○ 
　　　　　　期　貨　二四·五二○·○○○·○○　五·四二○·○○○·○○ 
[紗花齊跌]  
　　▲期貨隨外棉跌小 
　　▲現紗成交三千餘包價跌五錢左右 
　　昨日星期二、本埠紗花因外棉趨勢不佳、人心又轉疲弱、惟日廠風潮尚未解决、客帮心思、仍形濃厚、故巿氣雖軟、跌落不多、總之紗花脚根不實、稍漲即跌、扶摇直上之勢、非所語於目前也、兹將期現紗花巿况分列於後、 
　　▲期紗　紗布人鐘標準前巿因外棉均跌、巿氣又疲、近遠期各月跌一兩三錢至一兩五錢、後巿因客帮尚有心思購進、買户較衆、各月回漲四錢至六錢、全日共成交一萬六千三百包、收盤價列左、 
　　三月期　一四三·七○　跌·九○　六月期　一四五·八○　跌一·○○ 
　　四月期　一四四·六○　　·九○　七月期　一四六·二○　　　·八○ 
　　五月期　一四五·四○　　·九○　八月期　一四六·三○　　　·八○ 
　　▲現紗　客帮方面、頗形旺盛、漢口帮進二十支立馬·十六支豐年·藍鳳·日光·藍金魚等牌八百包、蘆陽公進二十支炮台·水月。十六支子虎·藍金魚等牌八百包、汕頭帮進十二支孔雀·十支金鷄·雙喜·飛機·三鹿等牌四百包、牛莊帮進二十支雲鵬·十六支仙桃·日光·藍鳳·水月·十支大發·鴻福等牌四百五十包、内地帮進二十支炮台·豐年及期貨共八百包、期餘蕪湖寗波厦門野鷄等帮共進二百包、賣價午前跌五錢左右、午後平平、廠家未聞開出、各牌巿價列左、 
十六支大發　一四三·二五　二十支三羊　一四五·五○　十支雙喜　一三四·七五 
十六支藍鳳　一四四·二五　二十支立馬　一五八·○○　十支金鷄　一五四·○○ 
　　　　至　一四二·七五　　　　　至　一五七·五○　十支人鐘　一三四·五○ 
十六支豐年　一四六·二五　二十支水月　一五七·○○　十支帆船　一二七·○○ 
十六支日光　一四四·二五　二十支豐年　一五六·五○　十支童子軍一三四·六○ 
十六支水月　一四五·二五　二十支藍鳳　一五四·二五　十支三鹿　一三二·七五 
十六支藍金魚一四二·七五　二十支仙桃　一五六·七五　十支飛機　一三一·三五 
十六支咽脂虎一四○·七五　二十支雲鵬　一五五·五○　十支大發　一三五·七五 
十六支鴻禧　一四二·五○　十二支孔雀　一四二·○○　六十支白鳳凰二九五·○○ 
　　▲期棉　通州標準前巿因外棉續跌、賣氣又盛、近遠期均跌一錢五分至三錢五分、後巿因紗巿穏定、跌勢稍殺、僅跌五分至一錢、全日共成交二萬八千一百擔、收盤價列左、 
　　三月期　二一·五○　跌·二五　六月期　三五·○○　跌·四○ 
　　四月期　三二·○○　　·二○　七月期　二三·四五　　·四五 
　　五月期　三二·六○　　·三○　八月期　二二·八○　　·二○ 
　　▲現棉　公會消息、姚花到一千零五十包、陜西花到一千七八百件、通州花未到、巿盤如左、 
　　本　花　　二三·○○　　大康進　　　二○○　　送廠 
　　陜西花　　二○·五○　　申新進　　　八○○　　棧交 
　　陜西花　　三一·二五　　同興進　　　三○○　　送廠 
　　陜西花　　三○·二五　　陳公茂進　　一○○　　棧交 
　　陜西花　　三○·五○　　陳公茂進　　一○○　　棧交 
　　陜西花　　二○·七五　　陳公茂進　　一○○　　棧交 
　　姚　花　　三○·六○　　横濱帮進　　二○○　　棧交 
　　通州花　　二二·二○　　張心和進　　一○○　　棧交 
[外棉續跌三品轉堅]  
　　昨日星期二、美棉因南方套賣、華爾街售出、及現貨巿况不佳、依然疲弱、計期貨跌二十四至三十一磅音、現貨跌三十磅音、英棉期貨跌十二點、現貨跌十四點、印棉初隨美棉跌小、後因多頭了結益軟、計孟加拉跌四羅比、粤姆辣跌三羅比、白羅溪跌二羅比、大阪現紗跌二三元、三品期紗近期漲一二元、尾月跌五角、原電列左、 
美棉（一日電）　　　　　　　　　　　　　埃及棉 
　　五月期　　一八·三八　跌·三一分　　　　　現貨　　一六·九五　　　不動 
　　七月期　　一七·七七　　·三一分　　　印棉（一日電） 
　　十月期　　一七·二六　　·三四分　　　　　孟加拉　二六四　　　跌四羅比 
　　十二月期　一六·九四　　·二六分　　　　　奥姆辣　五二六　　　　三羅比 
　　一月期　　一六·九○　　　　　　　　　　　白羅溪　三五四　　　　二羅比 
　　現　貨　　一九·四五　　·三○分　　大阪現紗（二日電） 
英棉（一日電）　　　　　　　　　　　　　　　　藍魚　　二六三　　　跌一元 
　　五月期　　　九·三九　　　　　　　　　　　紅財神　二四四　　　　二元 
　　十月期　　　九·○八　跌·一二辨士　　　　福島　　二四○　　　　三元 
　　現　貨　　一○·○一　　·一四辨士　　　　三馬　　二四三　　　　二元 
三品期紗（二日電） 
　　　　　　　前巿開盤　　　收　　盤　　　後巿開盤　　　收　盤　　　　與上日比較 
　　三月期　　二五○·九○　二五二·○○　二五四·九○　二五四·四○　漲二·五○ 
　　四月期　　二五四·二○　二五四·一○　二五五·七○　二五五·三○　　一·二○ 
　　五月期　　二五四·五○　二五五·三○　二五六·八○　二五六·六○　　一·六○ 
　　六月期　　二五五·三○　二五六·八○　二五七·九○　二五七·五○　　一·五○ 
　　七月期　　二五六·○○　二五七·九○　二五七·九○　二五七·四○　　　·一○ 
　　八月期　　二五六·八○　二五八·二○　二五八·二○　二五七·八○　　　·三○ 
　　九月期　　二五六·八○　二五七·三○　二五八·三○　二五八·　○　　跌·四○ 
[大阪紗巿益形混沌　（二日電）]  
　　棉紗現巿、因原棉續跌、巿况更形混沌、上午僅雜牌貨略有買聲然不過五包十包、成交數目非常零星云、 
[大阪巿巿續跌　（二日電）]  
　　近以三品期現兩巿、均續呈疲勢、棉布巿况、因之亦無進步、海外帮尤守沉默、上午並無成交、僅二幅布略有呌買之聲、未曾談成、 
[日紗輸出狀况]  
　　　　　　　去年二月下旬　　今年二月中旬　　二月下旬 
　　總出口　　四·一六○包　　六·九二○包　　四·九五○包 
　　輸往上海　　　六四○包　　　　五五○包　　　　五三○包 
[孟却斯德紗布週訊]  
　　布巿需要略有、惟營業不佳、故巿價仍難維持、又因原棉低廉、買戶不願預先訂購、國内營業、尚形平穏、印度需要不大、中國略購白色布及花色貨、其他遠東各國、徵有成交、用美棉所紡之紗、毫無進步、用埃及棉所紡之紗、稍有零星交易、 
[二月份英國提用之原棉量數]  
　　　　　　　　　　　　　　　一　月　份　　　　　　　二　月　份 
　　總提用　　　　　　　　三一四·○○○包　　　　二七一·○○○包 
　　美棉　　　　　　　　　二○六·○○○包　　　　一八九·○○○包 
　　埃及棉　　　　　　　　　四八·○○○包　　　　　三九·○○○包 
　　東印棉　　　　　　　　　一五·○○○包　　　　　一○·○○○包 
　　八月一日起之累積　　　　　　　　　　　　　一·九七○·○○○包 
　　去年同時　　　　　　　　　　　　　　　　　一·八九一·○○○包 
　　前年同時　　　　　　　　　　　　　　　　　一·六三二·○○○包 
[白廠經續臻堅俏]  
　　昨日星期二、本埠洋莊絲巿、廠經交易仍形堅俏、緣歐美各莊對於新近期陳絲需胃益殷、惟廠商類以陳絲將罄、而新絲巿盤看高、是以祇由信孚達昌二行訂成上中等六七月新絲一百二十包、及陳絲六十包、絲價均仍堅挺、七里白經下等現貨、僅由法莊購進五包、行情平定、黄灰二經無聞銷路、交易停滯云、 
[横濱絲巿待時　（二日電）]  
　　生絲現貨巿况、因適有船赴歐、各莊均忙於裝載、大宗買氣、似已告一段落、惟因匯巿續跌、人氣傾向堅俏、進意轉濃、不過時日問題 
　　　　　　前巿收盤　　　後巿收盤　　　　　　　　前巿收盤　　　後巿收盤 
　　三月期　一八六·四○　一八二·八○　　六月期　一八六·二○　一八三·一○ 
　　四月期　一八六·四○　一八三·三○　　七月期　一八六·○○　一八二·九○ 
　　五月期　一八六·五○　一八三·三○ 
絲屑亦因環境轉良、進意漸濃、已有零星成交、 
[洋莊茶巿依然清淡]  
　　昨日星期二、本埠洋莊茶巿依然清淡、查現下英法等莊、對於土莊綠茶、非無進意、惟多數頗持抑價主義、巿而殊難發展、昨日全巿成交珍眉鳳眉兩項絲茶、總計三百四十二箱、珍眉售盤自三十五兩至五十九兩、鳳昌售盤自二十四兩至二十九兩、巿價均較前日無漲跌云、 
[期粉巿面現疲遠堅]  
　　▲近期賣氣仍盛··遠期套色較濃 
　　昨日期粉巿面、現疲而遠漲、查期粉客銷依然沈寂、粤港貨運仍阻、北方戰事益緊、南北兩帮毫無進意、巿塲上僅套頭與廠方互相競爭耳、上午開盤後、粉巿仍無起色、各月巿盤均趨續跌、廠方現期開出較暢、遠期套頭競進、故收盤價本月份二兩四錢三分二釐五、二月份二兩四錢一分五釐、三月份二兩三錢九分二釐五、互有漲跌、午後開盤後、巿氣盤旋、遠期套頭進行不懈、收盤結果、本月份價爲二兩四錢三分五、較前日收盤價計跌半分、二月份二兩四錢二分五、較漲半分、三月份二兩三錢九分、較漲二釐半、期粉成交額、上午十二萬三千包、下午八萬五千包、收巿七萬八千包、共計二十八萬六千包云、 
[糖巿續跌]  
　　昨日糖巿、荷蘭到電、現貨跌至十二盾、遠期六月降爲十盾三一二五、七八月十盾一二五、致本埠劃盤、亦形下弱、現貨六兩七錢七分五、期貨正月份六兩七錢七分五、二月份六兩八錢二分五、三月份六兩九錢二分五、惟入後因進多出少、致見緊手、稍現挺　矣、廠貨明華開日金十元八角一萬包、台灣廠開十元六角、要手以明華爲多、台灣貨則平平而已、蓋台灣貨專走北路銷胃、現時津浦缐戰雲彌漫、銷手呆弱、遂而趨疲、南規車糖售價亦見改賤、東三温二五開六兩六錢、三温半六兩六錢五、三温七半六兩七錢、四温六兩七錢五、四温半六兩八錢五、 
[海味巿盤逐漲]  
　　去歲年底、本埠海味巿况堅俏、各貨飛漲、乃至臘月二十後、因循舊例、即行收巿、今庚紅盤開出、各貨較舊盤略見趨高、是爲該業巿塲之年例、迨近元宵節過、該業同行、已均恢復營業、各地客帮亦均繼起動辦、巿塲各貨開盤、因又逐漲、兹將最近巿面大盤、撮要略紀於下、中粒甘貝每担一百零八兩、三角甘貝每担九十五兩、十辦参每担一百四十五兩至一百四十六兩、金山秃参各色每担均漲一分、寗子淡菜每担六十二兩、洋淡菜每担二十七兩、魷魚二十一兩、元東尾六十六兩至六十七兩、潮邊尾每擔八十六兩至八十七兩、龍鬚單堆翅每担七百三十兩、洋菜每擔一百四十兩、 
[公平呌莊]  
　　▲銷　不暢各價跌多漲少 
　昨日星期二、輪值英商公平洋行拍賣之期、排列洋貨疋頭三百零五件、計一萬三千四百四十疋、較前次少去二十三件、爲七百七十疋、呌開之貨、如羽綢五十八件、即二千二百念疋、價則較跌二分半至四錢二五、亦有較漲自五分至三錢五、又寗綢八件、爲二百四十疋、價跌一分至二分、而亦有好起五至二分半、又元絨八件、計一百八十疋、劉海及天賜各減一分七五、惟豐年則漲八分半、泰西緞五十一件、爲一千六百八十疋、價降自二釐至二分七五、惟有漲自二釐半至二分者、細布十二件、計七百二十疋、價漲四五分、惟人搶三寳、見跌一錢四、又巿布六十九件、乃四百八十疋、亦小去一分至九分不等、又漂布爲最多、計有九十一件、爲四千五百五十疋、價較跌一分至三錢一、然有增漲一分至二錢、巿况仍疲、去胃不暢、價無起色、巿價跌多漲少、 
[五金巿况尚佳]  
　　昨日五金巿况、略較前數日爲佳、批開之貨、亦屬不少、烟台及營口等處、將次開河、故該客帮已有動辦消息、售開之價、大半鮮有變動、想係低盤花色、已與成本相仿、即或再行削盤、亦難激動人心、故同業中均抱穩定態度云、 
 
 

Page 17

 
 
1;第一萬九千零三十五號;中華民國十五年 西曆一千九百二十六年三月三號
星期三 * *自由談 
[雪窗零話] [  仲可]  
　　李孔　言袁素糢陳邦彦陳子壯朱次琦皆無子·爲其後者·撃男子子輒不育·及再繼·亦然·如是者屢·族人無願以子嗣之者·遂绝嗣·惲季申聞孔晏之言·乃曰·此與吾族祖壽平先生相類也· 
三言兩語[  鵑]  
　　做官做得高。這是一般做官的人。人人所求之不得的。如今老段硬要賈德耀代理國務總理。差不多像劉先主三請諸葛亮一般懇切了。不道這位賈先生偏偏不願爬上高枝兒去。竟一辭再辭三辭的辭箇結實。辭之不已。且還出於哀懇。倒像坐上這國務總理的椅子去。就和牛羊上宰場去一樣。豈不是咄咄怪事。有人說。老賈畢竟是乖覺。他眼見許矮子喫不了。自己也不願去掮這混木梢啊。 
[賓朋小志] [  烟橋]  
　　梁溪錢子泉先生。（基博）爲篤學能文君子。曾來吾里。常教麗則女子中學。每命題課弟子。即一一增減妥貼。復爲範作。以資觀摩。爾時王西神先生主編婦女雜誌。往往刋之。所作技撃餘聞補。讀者許爲琴南勁敵云 
　　先生下筆。千言立就。顧其字拙陋殊甚。自言省年時寫松雪。柔媚娟好。頗得形似。後忽惡之。乃以鐘鼎篆隸取法乎上。卒悃愊無華若此。 
　　余傭書梁溪。與先生相值者數。謙恭有古道。時先生於海上爲聖約翰大學教授。於故鄉登第三師範講席。一周星中。僕僕輪車。雖祁寒盛暑。無愆期。去年北上。應清華學校之聘。最近清華有風潮。其主因在爭薪。先生在議席。侃侃發正誼。謂「清華經費。來自庚欵。此實中國國恥史上重可紀念之事。夫不重念此欵來自國恥。而以多沾餘瀝爲幸。寗祇清華校史之不幸。抑亦國性墮落。萬刼不復之徵兆」闔座愕然。後致其弟孫卿先生函。有云。「現在此輩留學生。祇知貪金錢。侈享用。而當國家多難之日。絶無戒儆惕厲之心。坐汽車。住洋房。黄金美人。胡天胡常。寗足以成大事。戡大難。倒不如周剛直一輩人。有古俠烈之風也。」 
[餐櫻廡漫筆] [  蕙風]  
　　明陳留謝在杭（肇淛）五雜組云。米氏畫史所言。賞鑒好事二家。可謂切中世人之病。其爲賞鑒家者。必其篤好。徧閱記錄。又復心得。或自能畫。故所收皆精品。近世人或有貲力。元非酷好。意作標韻。至假耳目於人。或置錦。囊玉軸。以爲珍秘。開之令人笑倒。此之謂好事家。曩余爲定海方藥雨（若）譔校碑隨筆跋。（代）謂自乾嘉已還。金石家有二派。一曰賞鑒家。覃谿派。原出宋人法帖考異蘭亭考等書。凡所藏弆斷自明拓。上　元宋迄唐。明已下弗屑也。尤必有名家題跋。及其印記。無之其爲寳未至也。其位置在商彝周鼎法書名畫古玉舊瓷之閒。其書人必遠而冰斯近而褚薛之傳。閒有箸述。大都句撫金石文字之屬。其於拓本求精不救備。一曰攷据家。蘭泉派。原出宋人金石錄釋等書。嫥注意小學與地職官氏族事實之類。高者證羣經之異同。補史傳之闕略。糾志乘之舛謬。次亦盛稱曲鬯。廣學者之見聞。或有甄采遺佚。則掺巖尋壑從事氈惟而不以爲勞。雖遠在數千里外。必輾轉求索得之而後快。其所箸錄。或分時代或分地。或嫥攷一器一碑。必窮源竟委。句櫛字比。縻數千百言。窮日夜之力而不稍厭倦。或一誼未研。一閒未達。則寢饋不能以自案。其引据賅博。往往後人突過前人。而猶未遽爲止境。其於拓本。求備不求精之二派者。皆見重於藝林。然而賞鑒其外焉者也。考据其内焉者也。賞鑒而矜創獲。不如考据之裨實用也。云云。書畫以賞鑒爲高詣。而金石則居其次焉。蓋金石家言。視書畫於學爲樸矣。 
　　婦人呼夫兄爲伯。於誼非宜。伯者男子之美稱。古人婦稱夫多用之。詩伯也執殳是也。見五雜組。一說。夫姊妹既可稱姑。則夫兄稱伯亦宜。 
[記新篁老人四書課之奇騐] [  隻園]  
　　老人年七十二。嘉興新篁鎭人。雙目俱不能辦物。携其穉孫。爲人卜休咎。其所起者。爲四書課。老人携手鈔四書一部。皆白文分訂六册。（學庸一上論一下論一上孟一中孟一下孟一）另一課筒儲白銅乾隆錢耳。其孫則爲扶持保護者。下榻於法租界某旅館。一閱月矣。每日限起三課或詣派館聽其判斷。或邀回家中。聽其指授。僅索課金兩元。其法先燃香燭。陳書於案。先檢銅錢六枚。入筒摇之。及布錢於桌。視其錢幕有幾。則爲第幾册。再摇第幾卷。再摇第幾節。再摇第幾句。摇定以後。令穉孫錄之於紙。老人乃下判語。有人病危。因子未到。問子能送終否。得句曰。（緩其二。）果二日後始殁。子已至矣。有人失鑽飾。問何人所竊。或係遺失。得句曰（在輿）果於汽車中覓得之。有人往問時局。得句曰（執圭）時爲二月二十日。老人判執政尚有二十二日。以圭拆爲兩十一字也。然則當在三月十四日。不識果否。老人自云此法得諸鄂儒黄某。實江西大成教之流派惟不輕授人。近老人尚在旅館。因長寒不甚出門云 
[下野的種種] [  履冰]  
　　年來軍閥政客。一至緊急困難之時。往往拔步便走。美其名曰下野。究其實際。仍在暗中活動。並未一嘗田野生活之樂也。民國成立迄今。斯類事實。己屢見不一見。兹擇舉之。並民己意略加區别。亦閱者酒餘茶罷之談話資料也 
　　北京政治舞臺上之要人。遇有風潮發生。或傾軋不安。每多離京前往西山。藉避風頭。若現在許世英之赴湯山。亦其一例。此種人物之下野。大可名之爲上山 
　　前年江浙戰爭。蘇齊以實力不支。乘輪逃赴日本。於别府小作寓公。今雖歸來。然往跡固仍在人耳目也。予謂若齊之下野。非下野面實趕府。因其怱忙中趕往别府去也 
　　昔歲蓬萊秀才。正在志得意滿之際。忽遭基督教徒回馬倒戈。致一蹶不振。不得不暫行下野。其寄身决川艦中。票流於瀟湘水間。固亦大可憐矣。故予意吳之下野。不如改爲登艦之尤當 
　　馬二將軍。戰勝奉方。怱因内部意見。難案於職。爰舍其大好頭銜。暫圖息隠。今雖傳聞將出山重作馮婦。然馬二固可謂有一度之下野矣。惟其下紧而居平地泉。頗可名爲入地耳 
　　干木執政後。險象環生。有岌岌不可終日之勢。恐將來終非一走不可。干木素信佛教。家居時常深院誦經。蒲團禮拜。則他日下野。又不啻歸院矣 
[奇特的書信] [  稽昭華]  
　　英國郵政總局。設有疑難部。Suspenaion　Department專行處理疑難的信件。在部辦事的人員。腦筋都狠敏捷。對於地址不明的信。研究一下。多可以解决投送。下舉的兩封信是發信者故意與疑難部爲難。的但是一經他們的猜測。都能安然送達。一些也没有错悞 
　　一封信的封面。寫有威廉街。William　Str 
[東風第一枝　劉宣閣]  
　　新春陰黯病起書懷 
　　桂榻饮茶。椒盤怯酒。愁多春淺如許。無端暗換年華。有約怨遊士女。　英簪住。待省識嬌梅仙侣。從護風。標格輕盈。怎敵畫眉人妬。花似務。催詩人去。雲戀月。試鐙期。阻小年預祝熹晴。大酺已妨妙舞。湔裠鬭勝。早釀得滿天憨緒。恐夜寒陣陣廉纎。病枕欹聽新雨。 
[滿庭芳] [  劉宣閣]  
　　瞿君兌之屬和補書堂紀事詩報之以詞 
　　册府珍圖。春明秘籍。幾番行滿江湖。雨催霜打。千里外還都。試想承平好景。早朝罷浴研調朱。誰知道滄桑閱盡。仍屬舊詩書。京華頻悵望。湘蘭沅芷。都化蘼蕪。喜堂名畫錦。室愛吾廬。惜取芸籖萬顆。歸來世花木無殊。南陔詠風人心事。應自憶庭趨。（宅爲文愼公舊邸） 
[恩與仇　一名多情的女伶（二十）] [  天笑]  
　　高俠接到了這一封信兒。心裡便突突的跳個不住。他一睢見這秀娟的筆跡。便知道是陸小姐那裡寄得來的了。原來他們從前就常常通信。陸小姐寫給高俠的信。便是最喜歡用那淡紅信封。此刻那字跡固然比從前又寫得進步。是一筆衞夫人簪花之格。可是從前的筆姿却宛然還在。高俠拿到了這個信封。先自己不折。只是發怚便問茶房道。這信是誰送來的呀。茶房道。我不知道。是櫃上交給樓上來的。也許是趙飛霞趙老板送來的吗。高俠摇頭道。怕不是趙老板那裡送來的。茶房道。那末我去櫃上問一問看。高俠點點頭。茶房到樓下去問時。高俠便輕輕地把信封拆開。裡面是一張極狹的字條兒。疏疏落落的機行字。寫道。 
　　見君如在隔世。今日晚間七點鐘。擬到君旅舍一談。請勿他出。并屏除僕從也。 
　　這封信上下均没有署名。也没說他在那裡寄的。高俠看了。當然知道是陸小姐寄來。不覺得愁腸一展。把這兩夜來所睡也睡不着的心。竟如一塊大石頭放平了。不一刻兒工夫。那茶房到樓下去問了回來。他説問過櫃上了。他們說是一個女人送來的。高俠自忖。女人道來。難道是陸小姐親自送來的吗。他既然親自送來。爲甚的不上樓來。難道因爲我睡着。他不上來。疑心我有什麽女人同睡所。所以不上樓來了嗎。高俠便問茶房。你可問過櫃上。是怎樣的一個女人。那女人還說過是從奸裡來的嗎。花房道我倒也問過。那送信來的是一位小姑娘。好像是什麽公館裡的丫頭一般。問他是那裏送來。他也不肯說。他說因爲不知道高先生住在那一號房間裏。他本來要親自送給高先生的。櫃上告訴他。高先生還没有起身。交給我們就是了。等高先生一起身。我們就送上去。萬無一失的。那位小姑娘方纔放心去了。我們疑心是趙老板送來的。櫃上說趙老板那裏的幾個人。我們都認得怕不是咧。高俠道。不是不是。因爲有一位女太太。今天晚上要來看我。怕我出門了。找不到。所以先寫了一封信來。約定了時刻。可以來看我。茶房道。原來如此。那未停刻兒等他來時。我就招呼他上來。高俠道。還有一件事。到那時候。倘然趙老板那裏有人來。别放他進來。 
 
 

Page 18

 
 
1;第一萬九千零三十五號;中華民國十五年 西曆一千九百二十六年三月三號
星期三 * * 
[御者之言] [  松濤]  
此次奉浙交兵。相持於固鎭夾溝間時。奉軍曾出偏師。由邢士廉統率。襲取海州。問道以攻清江浦。意圖直搗鎭江。以拊浙軍之背。不意此謀未售。而浙軍已攻下徐州。清江浦復戒備甚嚴。急切又不得下。邢部恐陷入包圍。亟分道引退。其中一股。由錢家集。退回沭陽。清江浦遂得保全。而江北一帶。幸得免於塗炭矣。因此余遽憶得一事。以其頗有關於世道人心也。爰泚筆記之。 
民國十年秋間。余因事赴沭陽。自揚州乘清鎭小輪。先至清江浦。小住一宵。翌日天色方明。即改乘骡車。遵陸道而往。自清江浦至沭陽。約百餘里。一日半可達。經行之地。雖有二三處巿集。可以膳宿外。餘則均爲曠野。往往行可數里。未見人烟。張目四矚。第見處處高梁。密集如叢林而已。騾車式既古拙。道路又甚崎嶇。人坐車中。顚擋無一刻之寗定。偶不愼。頭觸車棚之木骨。恍如被重物所撃。痛楚幾於涙下。凡行過該地者。無不深感此種苦况。而甚歎交通之不便也。余以長途迢遞。悶人欲絶。即與余車之御者。作閒談。御者年約四十餘。身材甚魁偉。面部雖滿現風鏖色。而濃眉闊目。頗足表現其英武之氣。絶不似江南人之委靡脆弱也。余首詢其姓名。彼答姓王名金標。余復詢其家中尚有何人。操御車之業。月可得若干。王一一具答。吐屬雖粗下。而豪邁可喜。王殆因余瑣瑣探詢。談興乃大濃。而詳述其身世。略謂彼業御者。迄今約曆十年。十年前。彼固活動於徐海一帶。有徒數百人。聲勢頗大。官軍爲之側目。嗣因感受一種重大激剌。深知此等行茂。終無善果遂立時放下屠刀改操今業矣。余讚之曰。汝能及早覺悟。誠不失爲俊傑。但汝縱不願爲匪。曷弗投入官軍。亦足以謀一出身之路。王嗤之以鼻曰。吾觀汝似爲讀書人。保亦出此言。今日之官軍與匪。所差能有幾何。吾既不欲爲光明磊落之匪。又豈願爲貌似正直之官軍耶。少頓。又微笑曰。昔時吾果投入官軍者。今日吾固不能爲汝御車。汝或且在吾麾下。充當一名書記生矣。····吾言坦率。汝勿見怒。余正色詢之曰。斯言果何意耶。王曰。蓋吾有親信某。於吾棄邪歸正之時。即往投官軍。十年以來。屢次升擢。今已赫赫然爲旅長而兼鎭守使矣。曩使吾亦投軍。以吾之能之勢。今日之官階。必突過其上。師長固在意中。甚且已高踞督軍之位。亦未可料也。余曰。某既爲汝之親信。今己顯貴。汝曷弗往投之。彼必能格外優待汝博取一官之榮。不較爲人執鞭。衝風冐雨高出萬萬倍否。王曰。惡是何言。吾果欲圖官秩者。早自圖之。何待今日。吾雖爲下愚之人感悉却頗每銳。吾深知今日爲官。實爲最最危險之事。而軍官尤甚。汝不見彼輩身爲督軍者。當其盛時。聲勢赫奕。人人俯首。不轉瞬間。已若冰山之倒。傾刻而盡或且不能自保。逃入租界。藉外人之勢力。以冀弗死。情殊可憐。倘或見機稍慢。勢必奔逃不及。爲敵方所執。受盡苦辱。此皆好爲官者之結果也。若夫吾。操業雖賤。所獲雖微。但心地安謐。無愧於我。無罪於人。此方數百里之平原。任我馳騁。天然之四時美景。供我賞覽。我之樂趣。豈彼輩爲官者能夢想及之。故吾寗爲御者。而不欲爲官也。余聞其言。莫知所對而轔疄之車聲。似方在喝讚不已也。 
eet字樣。但是没有人名。祇於地名上端。繪一婦人。疑難部的人員。起初也莫明其妙後來仔細端詳。便恍然大悟。原來此信是寄給惱門先生。Mr.Notman的。因爲把惱門分爲二字。即成。Not　Man意爲非男了而係婦女也。 
還有一封信。是寄至唐銀街。Downing　Street的。上面寫的人名。非常奇特乃是用二十四個字母連絡而成Mr.Abcdefghijlmnopqrstuvwxyz後來疑難部研究之結果。竟一絲不悞的送給諾開先生。因爲二十六個字母。没有。「No」了「Ke」所以組成諾開。Noke的名字 
游藝消息 
金縷恨中之兩明星　今日中國電影觀衆之視線·俱注意劇中之女明星·故女明星在一劇中·遂佔極重要之地位·導演陳壽蔭君有鑒於此·在其新片金縷恨中·特聘張織雲毛劍佩二女士任劇中之主角·聞毛女士主演之各節·業已動工開攝云· 
球戰近訊　星期日本埠友誼體育會與法輪（Doudart　De.Lagree）號球隊·作友誼比賽·足球結果爲二與九之比·友誼大得全勝云· 
飛麟將攝「三救親」武俠愛情片　飛麟影片公司主任劉君及唐李沈諸創辦人·因感社會不良·風氣日劣·而影片一項·關於社會移風易俗之力頗鉅·乃有新片「三救親」之攝演·該片以孝親爲宗旨·以戰爭爲外幕·間以骨肉手足男女之愛·以諷非戰孝親友悌·此乃諍勸薄俗之良片也·該片刻已起攝·定二個月後出片云·[  唯唯]  
新世界改良計劃之所聞　新世界自孫雪泥君接手經理以來·内部大加整頓·如各部之髹漆·更換背景門帘呆圍·及小公園跑驢塲改築·與添設書畫會·增加品棋室等·燈節中之大放花砲·懸掛燈彩·煥然一新·每日游人擁擠·大易舊觀·兹聞孫君意欲提倡滬人早起之風·以新世界適與跑馬廳接近·晨間空氣清新·有益衞生匪淺·擬在春和日暖之時·發售一種晨游劵·刻正在籌備之中·詳細章程·大約不日即可發表云· 
友聯影片公司消息　該公司特派攝影郭超文君·赴南洋新加坡一帶·調查電影事業·於前日乘輪出口·聞郭君擬先赴其仙鄉羊城一轉·然後南發云·[  一勺]  
[來函]  
主筆先生太鑒敬啓者閱一日貴報第五張游藝消息欄載有敝園由錢阿桂君接任内部經理以來等語讀之不勝詫異查敝園係冷旭初君所組織營業主任由洪湘貴君擔負並無經理名稱更無錢阿桂其人不知春泛君從何得知深恐有誤相應函達貴主筆敬煩就來函欄内賜予更正不勝企禱　永興協記戲院賬房謹啟 
瘦鵑啓事　頃據常州金逸萍君來函謂本埠長浜路某公司組織淞滬日報聲稱由瘦鵑枕亚劍民愛棠主編云云不勝駭異兹特鄭重聲明鵑於該報並不與聞亦不負一切責任周瘦鵑敬啟 
天笑·陳存仁·胡同光·朱　·吳門殺羽·烟橋·朱思忠·夢影·清一勺·徐碧波·繡君·履冰·雪軒·曉秋·雲青·吳玉瑛·飛·趙眠雲·堃生·秋航·雌雄·余憶蕙·梅花館主·鄭逸梅·何天言·碧·隻園·丁逢甲·達紓菴·阿絜·慈谿履平·清平·人言·鮑明强·佛影·蔚文·右箴·田西魂·嵩罍·子誠·雪門·程小青·白沙涙痕·聽冰生·轉陶·沈雪崖·洲·賀雲鶴·天英·王錦南·憶仙·懷賡紅室主人·天恨·竹林隠者·炳文·敬予·世侯·映霞·諸君鑒二月份辱承投稿略備酬資請各具條蓋章向本館會計處領取爲盼嗣後如蒙惠稿無論長篇短幅均須於稿上蓋章以便領取酬資時核對付給否則作却酬論再會計處爲劃清手續便利結賬起見酬資以發表日起六個月期滿屆時仍有未領酬資者認爲不願受酬即行將賬取消並希亮察自由談編輯部啟 
 
 

Page 19

 
 
1;第一萬九千零三十五號;中華民國十五年 西曆一千九百二十六年三月三號
星期三 * *本埠增刊 
團體消息 
[盧梭法文專校定期開學]  
　　西門斜橋西大吉路養仁坊内盧梭法文專修學校自金書百學士創辦以來迄今三載經該校陶冶赴法留學者已有十餘人之多兹聞定於本月四日開學本學期招收夜班學生二十名云 
[文光中小學校昨日開學]  
　　　武定路底文光中小學校昨日舉行開學典禮來賓及學生百餘人衔向國旗行禮次師生相見次同學相見禮畢馮子耆校長致辭來賓及教員演說畢茶點而散 
[五卅平民義校開學]  
　　五卅平民義務學校爲本埠中國救國團所設於昨日行開學禮新舊學生到者甚衆來賓有青年友誼會中國女子互助會上海巿民公學中華女子學會等首由吳校長報告繼爲教務長述明本學期改良計劃中華女子學會代表王女士演講『教育救國』禮畢而散聞該校已定四日正式上課云 
[華民巿西宴客記]  
　　昨日（二日）華民學校與巿西公學令併宴客於都益處到者黎錦暉任矜蘋等約五十餘人七時入席至晚十一時始盡歡而散 
[明鏡擴充社址]  
　　明鏡攝影研究社因舊址不敷應用遷移至北四川路永康里二號已於前日（二月二十八日）下午二時行開幕禮首由主席許立卿君報告宗旨後由來賓鄭鶴齡君致頌詞社員陳業存君答詞末由夢社社員奏樂 
[婚禮預誌]  
　　英法夜社長鮑明章君之第二介弟培德君定於舊曆正月二十二日與許雲妹女士行結婚禮並請朱葆元君爲證婚人 
商塲消息 
[陳省長贊美聯益箋]  
　　南京路聯益貿易公司創製書畫集錦美術信紙聯益箋風行全國受各界熱烈之歡迎兹聞江蘇陳省長曾有函贊譽該公司之聯益箋原函略謂承惠箋紙精美绝倫藉稔貴公司殫心製造發揚美術爲我國工藝界啟放曙光亦以表中華優美之國性不勝欽佩云云 
[校經山房舉行大廉價]  
　　校經山房書局去歲遷移四馬路兹特舉行大廉價大贈品一月顧客甚爲擁擠又該局今歲格外擴充並便利主顧起見特經售商務印書館出板各種圖書多爲準備定價折扣均與商務一律辦理云 
[泰興成衣公司之組織]  
　　成衣專家盛小天君集資在閘北寳興路一千四百六十七號創辦泰興成衣公司自運歐美呢絨聘請超等技師百餘人對於一切西裝衣着無不悉心研究定價極廉聞於本月底（陰曆）正式開幕 
[惠南烟公司春宴]  
　　梅白格路惠南烟公司所出大寳珠保隆牌及雙球牌三種頗爲社會歡迎該公司昨在五馬路復興園春宴到南北巿大小同行及各界來賓三百餘人由經理錢印石協理石同書親自招待董事長胡君主席並由陳良玉沈維挺王茂卿諸君演說各同行一致贊成認銷甚爲踴躍云 
[福新烟公司出品暢銷]  
　　華盛路福新烟草公司係王永深君所組織創辦迄今已逾二載所出金雀牌三角牌（均十支裝）二種烟味純和每月銷路達數百箱河南漢口等處銷數尤爲暢達云 
[製配銷鑰機到滬]  
　　先施公司五金部現由美國辦到一種製配耶而銷鑰匙之機器無論何種鑰匙均能代配並運到大批耶而門鎖及各種工作用具云 
[德昌提莊積貨廉價]  
　　新閘路德昌提莊現因房屋亟待翻造爲出清存貨起見將所有粗細皮衣綢布棉夾單衣暨底存之綢料緞疋呢絨等貨一律八折廉售以十日爲限 
[天發池浴室贈品]  
　　南京路民豐里天發池浴室現備阿司匹靈美女月份牌香皂香烟等分贈浴客並聞該浴室每日上午七時即開湯云 
 
 

Page 20

 
 
1;第一萬九千零三十五號;中華民國十五年 西曆一千九百二十六年三月三號
星期三 * *[海龍公司贈月份牌]  
　　南巿十六舖大成里海龍貿易公司自經售嗬囒國出品練條牌甜淡牛奶以來營業日見發達現聞該公司爲報酬惠顧者起見凡購練條牌甜奶二打以上贈送大號月份牌一張餘則類推云 
出版界 
[神州出版特刋『道義之交號』]  
　　神州特刋第二期『道義之交號』爲孫君師毅所主編聞孫君因見一般流行之特刋除登載個人小傳字幕以及選擇報紙對於該公司鼓吹之文字以塞篇幅外幾至空無所有乃特約文藝界多人撰著該項專門稿件多篇以符出特刋之本旨該書現已出版（中央及各大戲院均有寄售）中有黎錦輝君之『影劇與教訓』汪煦昌君之『論中國電影事業之危狀』陳趾青君之『對於攝製古裝影片之意見』何心冷君之『我所希望的中國影戲』萬籟天君之『演劇人的身份與劇中人的身份』孫師毅君之『電影劇在藝術中之位置』周克君之『論攝影師』谷劍塵君之『藝術上的仿効與創造』此外則爲該劇劇照『工作攝影』及『各部寫眞』照片多幅 
劇場消息 
[平安大戲院之新片]  
　　平安戲院自開映國片以來刻已定至映者有「」孝女復仇記」「風雨之夜」「後母涙」「醉鄉遺恨」「五分鐘」「神仙棒」神州公司之「道義之交」俟中央大戲院映後即到該院開映 
[大新舞台將演「哭秦庭」]  
　　大新舞台高慶奎將哭秦庭一劇重行編排斯劇爲清時内廷秘本外間演者頗鮮全劇計四十餘場歷時四句鐘演員中如荀慧生之楚國母伯羸唱做兼有高慶奎之申包胥以哭秦庭一幕爲最有精采白玉崑之伍子胥尋墳鞭屍數幕痛快淋漓一俟排練純熟即將開演云 
[知本公司之新片]  
　　狄思威路知本影片公司前擬攝製「魔鬼」兹改攝「代父除奸」聞其處女作「愛爾妻」除南洋華北及廣東香港四川等處已將專映權售讓外其餘他處尚待買主云 
[卡爾登開映「碎玉緣」影片]  
　　卡爾登影戲院自昨日起開映亚美影片公司新片『碎玉緣』由伍愛蓮女士主演每日開映三次其第二第三兩次更加伍愛蓮女士之鋼琴獨奏及萬臘迪蜜露女士之Hawaiian舞蹈伍女士對於彈奏鋼琴頗有深造從未登台奏技此次在卡爾登登台尚屬第一次聞昨日賣座頗佳云 
[奥迪安開映本地風光影片　濤]  
　　世界專攝新聞影片之公司推美國國際新聞片Internafional　Newsreel規模最大拍攝新聞之範圍遍於全球去年秋季曾派准箕Varge氏携機來華拍攝上海地方風光以及其他有名大城之名勝等並注重於我國北方生活之狀况其攝上海風光之影片現已竣事今在奥迪安隨正劇「男子之仇敵」一片同時開映其中如南京路之夜景卡爾登派利禮查聖喬治等飯店之夜間娛樂情况愛多亚路之夜巿等等莫不顯現於銀幕之上其間最足述者即王元龍黎明暉韓雲珍等人拍演「透明的上海」在卡爾登飯店之一幕亦同時入吾人之眼簾聞在奥迪安只演至本星期五爲止云 
[神州新少年兩公司之歡送會]  
　　新少年影片公司攝影主任石世磐君汪煦昌君之高足所攝『不堪回首』『一張照片』等成績優美石君有志專攻故將於明日（四日）乘塔夫脫郵船前往美國以資深造新少年公司與神州公司諸同志與君有舊故於昨晚假大西洋設宴歡迎到者有石世磐姚肇里王玉書裘逸葦等數十人觥籌交錯盡歡而散 
 
 

Page 21

 
 
1;第一萬九千零三十五號;中華民國十五年 西曆一千九百二十六年三月三號
星期三 * *藝術界 
[天化藝術會展覽會消息]  
虬江路天化藝術會自日前開展覽會以來商學界人士及藝術界往参觀者絡繹不絶聞該會爲普遍觀者起見自三號起特再展覽三天歡迎各界参觀云 
[俄國西洋畫發達之由來] [  邱景梅]  
大彼得時代 
俄國之有西洋畫自俄皇大彼得時始是時俄國之古畫在數堂中雖稍有保存但此乃支派蓋正統之古畫在大彼得以前已失其傳及大彼得之時遂完全絶跡矣 
俄國古代頗盛行肖像畫畫有定式常受希臘典型之限制所謂宗教畫是也至十七世紀時畫法始稍自由漸知採取他國之法則講求色彩之用法背景之布置十七世紀中世紀因受波蘭南俄文化之應響遂有摹擬德意志畫派之傾向及大彼得之時此風更甚同時教會中雖仍極力設法挽回此風以保持其原有法典之尊嚴卒因勢孤力弱無能爲力中八世紀中世紀以後宗教畫漸爲德畫所同化及十九世紀前半世紀學者完全抛弃希臘之典型俄國古代宗教畫之跡遂絶僅在平民中偶然見之 
俄皇大彼得因建築新都（即聖彼得堡）急需藝術人才曾派兩畫家留學他國常人即以此爲俄國西洋畫史之開端實乃不然因此二畫家學成歸國對於俄國西畫之進步並未發生若何重大之應響後大彼得因感國内藝術人才缺乏復羅致各國藝術之人才被聘者曾經俄皇嚴格之選擇均屬秉賦敏慧富有天才爲一時藝術界中之卓卓者此數藝術家應響於俄國之藝術甚大俄國之有西畫史即始於此諸藝術家中有雕刻家如史窮百克（Adriaen　Schooneleck）必加特（Pierre　Picart）雕塑家如史切爾特（Andreas　Schluter）勒氏出禮（CarlsBarthohomed　Rastielli）披諾特（Pinand）畫家如登霍（Tannhaner）加雷特闊（Carataque）泰秀士（Tarsius）璧禮門特（Pillement）建築家如立伯龍特（ＪeanB　aptiste　Alexandre　Leblons）麥漆特（Mechetti）麥透諾弗（Matern　ovi）以及有名之紡織家鏇工家 
十九世紀之初俄國新都遂成昔日草萌茅屋荒凉之區遂一變而爲麗宫華園繁盛之地宫内壁間以及天化板之下均飾以壁畫圍中則建以石像綴以嘖泉俄國皇宫之生活乃完全歐化 
後以禮聘國外藝術專家每歲耗費不資長此以往殊不經濟乃遣少數青年留學他國專習藝術以造就本國之人才而免金錢之流出諸留學生中其較卓絶者當推麥特梅耀夫（Antrey　Matvyeyev）及聶開丁 
 
 

Page 22

 
 
1;第一萬九千零三十五號;中華民國十五年 西曆一千九百二十六年三月三號
星期三 * *Iyan　Nikitin）二人惟因二人享年未久作品不多是以彼等作品之價值如何難以評判 
麥特梅耀夫曾留學荷蘭學習藝術出於母爾（Moor）及史切爾（Scboor）之門下於西曆一七二七年返國回後十年即行夭逝時方青春之期正在有爲之時也看其遺作可知麥氏對於機械的西洋畫洋已研究有素惜少個性表現難稱爲眞實之藝術家也其爲開爾京皇子皇后所作之肖像畫保存在Pettrovskoye地方此幅畫表現甚得神非技能精深不克表此不愧爲肖像畫家在St.Panl　Stpeter以及St　Simlon諸教堂中均有麥氏之畫惜年久失眞難以評判矣）其有一幅未畫成之自畫像及一幅夫人像藏在美術館中爲麥氏之子所贈者此畫老練之筆觸綠褐之色彩表現其特異之個性但在十八世紀之畫界中亦不過占一尋常之位置耳其餘作品或屬损毁不見或因時久失眞如藏在ＡexandelⅢ博特院中之戰争圖已難定爲麥氏之手筆矣 
聶開丁在西曆一七二○年回國其遺作少而精其爲史出勞更夫所畫像一幅藏於哥來聽地方此幅重雖受常人之賞識但在技能方面言之並不見若何高妙在大學博物院中有畫二幅一名「彼得臨終『一名』海爾門（Helman）」此二幅畫用筆老練色彩潤麗特不知此畫出於聶氏之手抑爲恩宏諾（Iannhaner）所畫耳聶氏在俄皇恩諾文那（Anna　Ioannouna）時代因爲人所連累觸犯國法在一七三六年被流至西伯利亚後復被召回國因道中備嘗艱苦遂於一七四一年死於半途其遺作至今存者不少率皆散在各處眞僞難定其遺作有（Roman）及（Cassa　Staoyanoy）二幅畫願受常人之歡迎 
[天氣報告]  
徐家滙天文台昨日下午四時三十分氣象預報云天　恐有霧馬鞍島以南有東南風其北風勢不定又昨日下午三時二十四小時内本埠氣温最高六一·五最低三六·九去年同日最高五六·三最低二七·四 
[來函]  
主筆先生大鑒頃閱今日貴報來函欄載有工部局工務部同人啟事一則殊深詫異查二月二十七日本埠增刋所登南洋烟草公司與工部局足球訊一則係指工部局楊樹浦電氣處華人足球隊非該工務部所組之足球隊想係名稱　統至起該部誤會然工部局部份衆多彼此各有組織（中略）再敝隊組織始於去年每日訓練進步頗速與各處友誼之比賽已非一次合亟附告並希登入來函欄爲荷工部局楊樹浦電氣處同樂足球隊啟三月二日 
 
 
