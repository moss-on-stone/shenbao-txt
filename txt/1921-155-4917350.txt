# 1921 - 155 - 4917350

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[不開花臉之强盜] （老圃） 
　　兵變之事所以絡繹不絕者以釀此兵變之人從未懲罰故也兵變誰釀之兵官釀之也平日招集强盜挾以自重多多益善絕無限制安得而不兵變督軍富累千萬窮奢極欲而兵則扣餉欠餉艱於一飽又安得而不兵變故治兵變者徒懲變兵無益也當懲釀此兵變之兵官且徒懲小兵官無益也當懲負責之大兵官 
　　謂北京政府無力懲督軍似也然督軍有軍而不能督已無勢力可言其所以不能懲者非由於力不能懲實由於某次兵變某親屬未懲某次兵變某有力者說項而未懲故形格勢禁而不敢懲又礙於情面而不欲懲故各省有兵變督軍之罪也兵變而不能懲督軍北京當局之罪也 
　　此次湖北兩大兵變王占元之應受重懲固不成問題然與王占元成鼎足之勢者亦不必非笑王占元挾强盜輩以自重乃各督軍之通病此其勢力基礎固極薄弱爲督軍者所當知也挾督軍輩以自重又近日北京內閣之通病此其勢力基礎當然亦極薄弱北京當局所當知也 
[命令]  
　　六月十日大總統令敖爾特祺給予四等嘉禾章此令 
　　又令陸鄭記詩給予五等寳光慈惠章此令 
　　六月九日大總統令鄧文藻給予二等大綬寳光嘉禾章唐宗愈王灝吳敬慈均給予二等大綬嘉禾章靳志給予二等嘉禾章洪玉麟給予三等嘉禾章徐鳳輝諸以仁均給予四等嘉禾章此令 
　　又令張煜全給予二等文虎章此令 
　　又令包爾德給予二等文虎章馬立德給予三等文虎章此令 
　　五月二十六日大總統令路霖秦錫爵趙金城均授爲陸軍步兵上校黃復元李梅韓恩慶均加陸軍步兵上校銜馬鎭藩加陸軍砲兵上校銜高占元加陸軍工兵上校銜陸鴻鈞戴漢臣均授爲陸軍一等軍醫正張葆琪加一等軍醫正銜此令 
　　又令謝濂劉樹藩蔡榮壽均授爲陸軍步兵上校此令 
　　又令陸軍部呈請任命郭錦章爲陸軍第二師副官長何豐芑爲步兵第七團第三營營長劉振漢爲步兵第三旅少校副官張振邦爲步兵第四旅少校副官均照准此令 
　　又令陸軍部呈請將馬燦林授爲陸軍步兵中校並加陸軍步兵上校銜張富財加陸軍步兵上校銜邱廉源王道王茂修授爲陸軍步兵中校宋福田授爲陸軍騎兵中校馮金城加陸軍騎兵中校銜周廷襄盛今英陳秀嚴楊學溥葛耀祥授爲陸軍步兵少校劉賓授爲陸軍工兵少校雷作霖加陸軍步兵少校銜均照准此令 
　　又令陸軍部呈郭授張士選龔鳳山爲陸軍步兵中校張萬順爲陸軍憲兵少校李國幹王嘉德賈祖和羅嗣鏞劉兆年岳桂王致嘉劉培臣白毓晉任琇賀鴻福爲陸軍步兵少校王瑞庭爲陸軍騎兵少校郭鳳山張寳琳爲陸軍砲兵少校毛致和杜生玉爲陸軍輜重兵少校朱鎭方兪維傭爲陸軍三等軍法正王發棣萬愈范瑗郭增瑞爲陸軍三等軍需正宋國權爲陸軍三等軍醫正白嘉森爲陸軍三等獸醫正胡正德爲陸軍三等司藥正均照准此令 
　　又令陸軍部呈請授王保安爲陸軍步兵中校燕驥爲陸軍騎兵中校姜祥鸞李運昌張宗耀鄭繼鏞張步印爲陸軍步兵少校魯維翰爲陸軍一等軍需正魁文山爲陸軍二等軍醫正堵有齡爲陸軍三等軍需正均照准此令 
　　又令陸軍部呈請授曲巖爲陸軍砲兵中校楊與齡朱恩祥康汝合秦洸田文蕖均加陸軍步兵中校銜王恩桂加陸軍砲兵中校銜范蔭久蔣嵩埴徐振鐸均加陸軍步兵少校銜蘇鼎吉加陸軍騎兵少校銜張煥之閻席珍均加陸軍砲兵少校銜楊正泰加陸軍輜重兵少校銜均照准此令 
　　又令陸軍部呈請授許昌有爲陸軍步兵少校應照准此令 
　　又令劉玉珂晉給二等文虎章婁裕熊王履占高葆恒石錦川席鑅均晉給三等文虎章此令 
[專電]  
　　北京電使團接宜漢報告甚多咸謂養兵搶民不如無兵并謂華人宜自覺將全國百五十萬兵設法減爲五十萬保衛邊境不駐內地內地保衛治安之責另組土著地方警察任之始爲救濟兵變切要辦法（十一日上午十一鐘） 
　　北京電昨鄂省京同鄉赴津勸黎周領銜請罷王占元調吳佩孚軍赴鄂（十一日上午十一鐘） 
　　北京電武漢商紳續電陽（七日）夜兵變至佳（九日）未平洪山地痞散勇均起鲇魚套劊子手加入省議會官錢局曁熱鬧市塲悉被焚掠全城損失千萬以上無家可歸有二萬餘人軍隊參加搶掠者在二千七百人土痞萬餘辛亥革命無此慘酷（十一日上午十一鐘） 
　　北京電陸部派金紹曾財部派張壽鏞赴鄂詳細調查兵變損失確數（十一日下午二鐘） 
　　北京電曹錕以陜態不妙已令直奉各軍集中潼關以外待命非奉令不得前進今晨以此情形電告院處（十一日上午十一鐘） 
　　北京電交部之臨時債劵二百萬收入曹錕由津提去九十萬 
（十一日上午十一鐘） 
　　北京電津造幣廠向某國訂銅二十萬元但借欵額爲二百萬元正接洽中（十一日上午十一鐘） 
　　北京電滿站萬司令報日人小江携金元千萬馬鞍三十車接濟謝黨威埠已到謝黨第一批五百第二次到三百（十一日上午十一鐘） 
　　北京電日債權代表小野向財部獻議到期日債一萬萬中國旣無力淸債請發債劵一萬二千五百萬萬以關餘鹽餘郵稅作抵月息一分先付半年（十一日下午二鐘） 
[公電]  
　　廣西省議會通電（上略）民國初元邦人醉心統一而迷其途逕不惜摧殘各省固有之權力以求其所謂强有力政府者致使省之本能日就湮沒莫能自立僅隨中央運命以爲轉移其結果不唯統一之效百不一見且各省之脆弱無能適足爲醖釀政潮之具此實吾國歷年致亂之一大原因迨至晚近國人始悟及此於是有省自爲治之議邇者先進各省且以快刀斬蔴之勢努力爲省憲之制定此寗吾國人心理之好異蓋亦鑒於中央集權之說旣屢試而無效倘仍故智自守必至中央地方兩陷絕地以底於亡已耳吾人近察國內變亂之諸因外審世界潮流之大勢知極端之集權論今日已無存在之價值國人苟不爲惰氣所乘而炫於假性之統一則當先求各省本身之自立然後徐圖國家之發展舍此以外別無良謨敝會同人痛國是之紛糾懼淪亡之無日確知實行省自治爲解决糾紛之唯一方法不敢自外自棄經咨准本省省長定於本年七月一日開臨時會議討論進行方法謹以所志昭告國人一根據省之地位及價值制定省法以立民治基礎二發揚省之本能求各箇發達蘄以行省爲國家中堅三於不害自治限度內承認統一以自治爲統一之導源以統一爲自治之歸宿對於各省採互助主義冀以各省實力之口和形成國家凡此數義同人誓奉以周旋直抉本源掃去枝節力歸治諦用遏亂萌在此一舉顧事關鉅典深懼隕越尙望海內學人時賜針示尤冀各省同時奮發共奠國基至爲厚幸廣西省議會叩庚印 
　　四川但懋辛等通電各報均鑒軍民分治爲時已舊川省自去年戰事發生後軍民政務均乏主持於是各將領迺就渝成立各軍辦事處以代和地其職初意不過暫維政局故未遑細爲劃分茲復召集混成旅長以上各將領會議已於六月六日推舉劉湘爲四川總司令軍事固已有主政負責之人惟省長一席虛懸及稔以法理論川省爲自治省分自當以民選爲正鵠惟現值省長未經選定以前政務詎可任其久停且此次各將領會議議决關於川局善後各事宜在在與民政相關目下倘無人負責庶政何由執行反覆商榷咸以在省長未經選定之時惟有推總司令暫行兼任以圖整理而免曠廢一俟民意機關依法選出時即行交替庶可以濟行政之窮仍脗合乎民治之義除協請總司令兼任外特電奉聞四川陸軍第一軍軍長但懋辛第三軍軍長劉成勳第一師師長喩棠棣第二師師長唐式遵第三師師長鄧錫侯第四師師長潘文華第五師師長何光烈第六師師長余際唐第七師師長陳國棟第八師師長陳洪範第九師師長楊森第二十二師師長唐廷牧第一混成旅旅長劉文輝第二混成旅旅長張冲第三混成旅旅長李樹勳第四混成旅旅長袁彬第五混成旅旅長張成孝第六混成旅旅長劉炳勳第七混成旅旅長藍世鉦第八混成旅旅長田頌堯第九混成旅旅長劉斌川北邊防軍總司令賴心輝川邊鎭守使陳遐齡魚叩 
世界路透電 
[礦工談判之投票]  
　　十日倫敦電九十五萬八千礦工之代表二百人今日議决定於本月十五日由礦工投票公决可否接受礦主之提議主席紐克夏礦工領袖史密士氏宣稱礦主提議一經接受則全國利益共同分配之要求即隨之撤銷云礦工所須公决者是否願拋棄此項要求十七日檢查票數如有三分之二之反對則將繼續罷工此次會議會塲中頗有激昂氣象而威爾斯與蘇格蘭皆反對投票但與各礦區商榷後即無異言有人提議拒絕礦主之條件但大多數不以爲然其贊成拒絕者惟德拉姆與蘭開夏耳 
　　十一日倫敦電礦工聯合會將全體礦工所須投之票分致各礦工票上載有明顯問題二 [T13 ]一 [/T ]是不贊成堅持全國工資局與全國利益共同分配之原則寗願於本月十八日未有解决致喪失政府津貼金一千萬鎊 [T13 ]二 [/T ]是否贊成接受附載於票後之政府與礦主條件查其票後所載辦法略謂在利用政府津貼金以補缺資之暫時期限內第一次所減之工資對於成人每班不逾二先令對於幼工每班不逾一先令八月一日後再由雙方商定第二次減資之數而辦理之直至政府津貼金告罄即暫時期限終畢時爲止票後又載礦主所提出之永遠辦法略謂礦主願照一九一四年標準工資增高百分之二十再加上一九一四年以後加給之資並願犧牲其三個月一切利益 
[英國外煤入口數]  
　　九日倫敦電商部報告五月份入口品共值英金八千六百萬鎊上年同時則有一萬六千六百萬鎊出口品共值四千三百萬鎊上年同時則有一萬一千九百萬鎊此因受煤礦罷工影響所致查五月份外煤入英者共值一百五十萬鎊而上年是月則無外煤入口 
[英紡工减資談判]  
　　十日倫敦電棉業廠主與工人之代表復在孟郤斯德開會談判减少工資之數衆料尙須延期討論但有美滿解决之樂觀 
　　十一日倫敦電孟郤斯德棉業爭端之會議昨日討論九時之久廠主與工人所擬减資之數初相差三十三便士繼减至十一便士即廠主欲减去每鎊五十三便士而工人僅允每鎊减四十二便士（註二百四十便士爲一鎊）廠主不願移交公斷展期星期三日續議 
[英艦與近東問題]  
　　九日倫敦電今日下院議員某氏請衆注意英艦駛抵君士坦丁事並質問政府是否擬輔助希王抗拒土耳其國民黨張伯倫氏答稱英艦須於六月十五日駛抵君士坦丁按照巡弋程序須留駐一月至於政府之政策現正在考慮中張伯倫氏又答某議員之質問謂此次巡弋非海軍示威運動 
[新芬黨與俄國]  
　　九日倫敦電頃發表之白皮書載有在杜白林抄獲影印之文件涉及俄羅斯勞農共和國與愛爾蘭共和國議訂商約事務該約以十年爲限並附有愛爾蘭總統伐勒拉氏於一九二０年六月十五日所發之公文主張將該約提交共和內閣核議該約條件則當以能使烏爾斯特各部陸續歸嚮共和國方面爲目的 
[法國之造船程序]  
　　九日巴黎電海軍委員會中之台尼斯氏在衆院演說一九二一至一九二三年造艦程序擬造輕巡洋艦六艘驅逐艦十二艘魚雷艇十二艘潛艇三十六艘並擬將戰艦貝恩號改爲運辦理飛機艦共計需費一千四百十六兆佛郎現請國會通過上項程序一九二一年所需之經費該員又說明法國無力與日英美三國之海軍發展競爭並主張不造戰艦因據外國專家之意見戰艦易受潛艇之攻擊也 
[俄致英法意牒文]  
　　九日紐約電丹京轉來芬蘭京城消息勞農政府曾致英法意三國牒文抗議西比利亞日兵之活動並聲明協約國對於此舉在道德上須負責任此牒之發蓋由莫斯科曾接消息謂海參崴日軍司令宣布彼因西比利亞東部時局嚴重故已占據該處有軍事關係之各鎭所致 
[英政費出入比較]  
　　九日倫敦電政府提出取消農法與修正保險法二議案國會會期或將因此延長以此兩案難免不生爭辯也批評政府者謂此兩案之提出乃政府驚惶所致欲藉此以緩和反對政府用度浪費之人據反對者言去年六月五日止收入二萬五千六百萬鎊今年六月四日止則僅收入一萬五千五百萬鎊今年活債較諸去年巳增多六千一百五十萬鎊支用在兩個月內僅減少一萬七千五百萬鎊同時收入則减少一萬萬零七十五萬鎊活債增多之趨勢可視爲危機碍及國家財政之恢復政府今見撙節經費之要求日形擴大頗爲惶慮故今年總選舉或不致舉行 
[日太子蒞比記]  
　　十日巴黎電日太子已於今日由巴黎啓程前往北京送行者甚衆 
　　十日比京電日太子已抵此比皇親出迎迓日太子驅車赴宮時途人皆向歡呼 
　　十一日比京電比皇比后昨夜宴日太子於宮比皇演說時注重日本於歐戰時以海陸軍在歐亞兩洲盡力輔助之功績日太子答謝如儀 
[各國近事記]  
　　十日華盛頓電美國近向各國非正式建議開萬國裁减軍備之談判今已接數政府非正式之覆文皆表示同意 
　　九日華盛頓電移民委員宣稱嗣後各船載運移民入美如逾所定每國之名額由須由船公司擔負責任 
　　九日紐約電據倫敦消息每日郵報得悉塞維亞王彼得氏病篤 
　　十日倫敦電英太子今晨受白里斯圭爾城之自由 
　　九日巴黎電法政府施行壓低生活代價之嚴峻計劃後民食部長現復宣布當道願立即注意於外來游客關於旅館或餐館取費逾格之陳訴 
　　十日瑞典京城電瑞典議院通過議案依據華盛頓大會公約規定工作時間惟特別職業若干和中得免適用八小時工作制 
　　十日華盛頓電聞美國國際銀行家各團已通告政府允於日後辦理關係世界財政狀况之事件須請求當局核准 
　　九日華盛頓電預料美政府對於墨西哥增加煤油稅一事即將提出詰問 
　　九日華盛頓電參議院通過决議案命調查西姆士海軍大將在倫敦所發抨擊美籍愛爾蘭人從事新芬黨宣傳運動之演說 
　　九日倫敦電商部大臣今日在下院答覆某議員之質問謂中國對於蘭開夏棉布現有需求復活之氣象華商提取定責之能力現已漸增當可繼續進步 
 
 
 

Page 5

 
 
   
 
 

Page 6

 
 
太平洋路透電 
[宜昌兵變餘聞]  
　　十日北京電北京續得電報謂宜昌領事署曾受損失日砲船已由漢抵宜上年宜昌兵變外人所受之損失今正擬在漢談判賠償事宜宜昌交涉員已啓程來漢俾與有關係之各國領事會商不意今又遭兵變該員乃即折回故賠償問題之談判今次展緩舉行 
[陜事近狀]  
　　十日北京電陳樹藩派代表至保定向曹錕陳述陜西情形陳謂彼無反對閻相文督陜之意惟劉省長現慫恿陳之部下拒閻今宜任劉兼充陜西鎭守軍司令庶可免除反對陳又謂極願交卸惟請閻勿多帶兵入陜 
[北方近事記]  
　　九日北京電蒙藏事務局接征蒙軍司令部來電謂蒙古王公及商會歡迎達壽任宣慰使達壽不日將赴張家口 
　　九日北京電美使克蘭氏現復損助北京萬國拒土經費千元 
　　十日北京電新加坡伍總領事因關於學校註册事遭華僑反對已來電辭職 
[東俄近事記]  
　　十一日海參崴電赤塔消息克拉斯諾斯哥柯夫氏因遠東時局不靖已展緩赴勞農俄羅斯 
　　十一日海參崴電據雙城子烏蘇里斯克難民聲稱自海參崴政府倒後伯力紅軍恣意行暴政治犯及舊日之軍官多被槍斃又據未徵實之消息伯力四處起火赤塔共產甚爲驚惶政府官員均駐一特別房屋日夜有軍隊嚴密守衛 
國外要聞 
[德國特約通信] （王光祈四月十五日） 
德意志之靑年同盟（續） 
　　第二排斥外國語言提倡祖國詩歌德國文字中有所謂外國字Fremdwort者係由英法各國文字轉變而來存國粹極不喜用外國字反之社會民主黨抱國際主義者又極喜用外國字譬如佛郎克日報FrankfurterZeitnng係民主黨所辦故文中外國字極多而佛郎克新聞Frankfurter　Nachricbten爲國性民黨所辦凡文中應用外國字之處皆代以德國字其他日常用語凡雜有外國字句在內者亦一律排斥譬如戰前德國上流社會之人每次握別多喜用法國語再會Adieu一字而不用德國語之再會Auf　Wiedersebn二字蓋非如此不足以表其漂亮今日之靑年同盟則極力排斥此種風氣非德國之言不道非德國之字不用彼之所謂愛國主義可謂發揮淋漓盡致矣至於學校中研究外國語言文字又當別論所謂排斥外國語言文字者不過在德文德語之中不參用國外字句而已 
　　德國詩歌多讚美戰爭及發揚民氣之作讀之令人愛國之心油然而生故靑年同盟極力提倡祖國詩歌以引起國民剛毅雄健之氣彼輩所最愛高誦之詩歌一當推德國國歌此歌爲佛來乃本Fallersleben所作由Haydn製譜即有名之德國超出一切Dentschland　uber　alles國歌茲譯錄如左隨筆抄譯工拙未暇計也德國德國高出一切於茲世界惟汝超絕保我民族抗我仇敵惟我國民生死相結東自買兒（河名）西至馬色北有擺提南至愛及德國德國高出一切於茲世界惟汝超絕 
　　德國詩歌德國忠貞德國醇酒德國佳人民有美德地有嘉珍於茲世界永保令聞高尙其志純潔其行發揚激勵貫澈終身德國詩歌德國忠貞德國醇酒德國佳人 
　　正義自由聯合統一爲我祖國敢惜心力用我　力竭我心血奮發猛進以達其的正義自由聯合統一欲換幸福以此爲質幸福光輝如花怒發如花怒發惟我祖國 
　　國性民黨每次開會必唱此歌視爲神聖而共產黨又最恨此歌故往往因唱此歌竟至雙方用武此亦可以想見德人之各忠其信仰矣據此歌之意義觀之所謂超出一切之上者當然指超出世界上一切國家民族之上而德人某君向記者解釋則謂超出一切之上係鼓勵德人愛其祖國應超出一切飲食男女嗜欲之上而非指超出世界上之一切國家民族也此其言亦甚辯惟德國欲征服世界之野心不獨維廉第二一人爲然蓋全體國民皆爲此種詩歌所陶鎔征服世界四字早已養成社會上普通之心理矣雖辯護亦無益也 
　　第三獎勵旅行全國以激發其愛鄉民德國人無論貧富階級每年至少必須旅行一次即銀行等處辦事人每年亦有旅筆假期兩禮拜以至於三禮拜旅行之時除照領尋常全薪不折不扣外另由行長給與旅行費若干眞可謂體貼入微德國天然風景極佳氣候又極溫和加以人工佈置遂使德國山川成爲一幅天然圖畫每二三條街中便有一個花園樹木蒼森頗饒雅趣每家屋前皆有一席草地雜植花樹春來紅綠滿眼令人心曠神怡此猶就城市中而言若一涉足鄉村則山林靑翠大路平坦綠陰滿道流水潺湲更令人有瀟灑出塵之想德國靑年之游戲塲皆在高山流水間故共意凝而思淸又復漫游全國益覺國之可愛雖一寸之土亦不肯令其喪失故旅行國內不但可以增進智識而且可以陶感情堅意志此靑年同盟之所以獎勵旅行也德國大學生轉學之風極盛今年住此省明年住彼省故其見聞日廣情感日富意志日堅德意志文化之有今日决非偶然吾國靑年往往爲家庭所囿不便出遊竟有終身蟄居租界而未得一遊內地者旣未覩黃河長江之壯觀亦不生歷史文物之感想愛國之心何由而生故欲激發靑年之愛國心必自獎勵旅行始 
　　第四提倡崇拜模範人物凡有功民族之豪傑古代如畢士馬克毛奇等等近日如興登堡羅頓道夫等等皆爲該同盟所崇拜之人物日前畢士馬克生日該同盟大開紀念會追念先烈悲愴欲絕其崇拜英雄之熱心實爲東方人所不及彼輩旣崇拜先烈如是熱烈於是先烈所慘淡經營之國家所創造遺傳之文化愛之護之惟恐不及吾人初見此種現象或不免笑德人性質拙鈍其實創造一個國家决非精伶人所能爲力也 
　　除以上四種特色而外其他如獎勵研究德國歷史美術體育等等皆爲德國普通集會共有之精神茲不贅述總之德意志國性靑年同盟專以磨練意志陶鎔感情爲宗旨此輩靑年均以重興德意志自期故舍復辟主張不論而論其愛國精神亦實令人可驚也 
國內要聞 
[武昌城兵變大浩刦] （漢口通信） 
損失在四千萬以上 
　　宜昌變軍確已證明爲二十一混成旅詎該旅孫建屏一團即於昨七日晨乘快利商輪來省據聞該團即爲宜亂之軍隊原定移防新隄四日業已全部登輪因內有人主張放起身砲致釀成此次大慘劇該軍搶畢仍復登輪上駛行抵新隄爲該地商會所拒遂折來省垣起駐南湖一般人均聞之心悸恐共再有如宜昌之舉動乃昨晚省垣果有亂事發生亦同宜昌亂時焚掠兼施之慘酷但變軍並非二十一旅孫團而爲第二師四旅第八團也茲紀變亂情形如次 
　　第八團團長穆恩棠爲王督最老之部下此次平定鄂西亦與有力調省後王督親加檢閱裁汰老弱極爲認眞譁變原因或肇於此據某署消息該團譁變似蓄意頗久而其所抱寃憤亦似甚深故規畫布置極爲周密昨日曾先派兵至警務處聲明兩不相犯若强出干涉即鐵血相見又派兵割斷電話打壞電燈十一時即實行發難從左旗防地出發集合於閱馬廠先攻入省議會議員住室皆被搜掠繼分隊數組以搶中營街後宰門街花隄街大隊則分布於長街王府口司門口斗級營察院坡漢陽門街按家刼掠造幣廠官錢局亦被其飽掠總辦郭幹卿且被變軍吊起以槍托擊傷甚重居民死者數十人傷者不計數變兵行搶時並縱火示威火頭多　至八九處雖幸無風而被燬已千餘家城內蛇山前後精華街道皆成焦土草湖門外十字街亦延燒里許損失在四千萬以上最可異者變兵焚掠時警察依然站崗亦無一軍出而彈壓故騷動時期延長至五六小時逮東方發白始見有軍隊上街梭巡城門午後一時始啓武漢輪渡亦在下午開班上午八時街上貼有王督六言韻示云現查各營弁兵率皆安分守法祇有少數隊伍被匪煽誘行强刻正嚴加剿辦商民切勿恐惶不得驚疑自擾紛紛搬移張皇第八團變軍當被二師三旅逼令解散下午三時即押解來漢上車回籍督署先期令知漢口警察廳派隊堵截潰兵略謂今晨忽有少數軍隊譁變現已由本署派令得力軍警分途搜剿所有漢口地方秩序除令杜鎭守使擔任維持外着該廳長協同維持一切務須加派得力警隊隨時梭巡如遇有此項携財物之潰兵或可疑之人准其嚴拿逕送鎭守使署安辦云云傍晚即見警士抓獲變兵多名均解警廳以去其他未携財物者則皆安然登車宜變甫隔四日而行政中樞軍警森嚴之省垣竟亦發生此巨變亦可痛也（六月八日） 
　　續函云武昌七日夜半之事變直空前之浩刼肇變軍隊不僅第二師第四旅第八團而七團軍士亦爲主要部分之一某外報謂是夕除督署衛隊外城內各軍皆一致加入此雖過甚其詞然證以是夕情形金城鼎沸火光遍起變軍騷動至五六小時左衝右突而無一軍爲之抵禦則雖謂城內各軍皆表同情於七八兩團亦無不可至變亂原因有謂王督實行裁兵七八兩團應裁减五分二以致激成巨變者有謂八團軍紀蕩然王督主張全部退伍軍心不服者言人人殊現尙未證實何說爲是但察其變後動作似事前已經極嚴密布置故使官民猝不及防據聞變兵約定舉火爲號夜十一時半即先由第八團實行發難鳴槍數排隨即縱火保安門外某軍（或云即七團）亦舉火響應城內外槍聲接續如貫珠已而變軍破望山門而入直撲督署王督先聞警耗即與衛隊營長宋文安值日副官蔣秉忠調齊署內衛隊全營及機關槍全連（六架）東西兩轅門各放一架餘四架則分布署外四週變軍來攻時即互相射擊變兵以無機關槍相抗故當塲擊死七人被拎擒六人其他則直趨長街與八團變軍集合督署衛隊奉命不准追擊只顧梭巡四週以防變軍二次來攻故變軍在此五六時內得以爲所欲爲大街小蒼任意搜洗稍不順意即饗以彈且變兵過多一家有被掠至四五次者其刦掠時不分貧富除北人所開商店及金龍巷豹尾堤等處北軍軍官公館外餘則一律破門而入省垣各學校亦承其光顧顧無貴重物品可奪則刦其眼鏡時表衣箱以云以致不能上課頓成無敎育之象其他長街上下各商店則皆先刦後焚間有幸免於火者而搜括之後見有笨重物品不能携帶乃搗毀使不能復用似因深恨鄂人故爲此以洩憤者綜計公私損失當在五千萬以上至其殺傷居民倍極慘酷有斫斷其手足致死者有肚腹被剖而死者各校學生亦死傷十餘人省垣醫院已有人滿之患可知受傷者實不在少天明後街上始無搶殺之聲亦漸有軍隊出而彈壓據聞彈壓者即爲先時燒搶之變軍觀其舉止不寗精神疲頓足以證明其徹夜未嘗休息此時偏有不識時務流氓尙想乘機發財被其捕去送交軍法處訊明槍斃者十七人而服軍服公然捆載其昨晚擄獲品徜徉而歸者則視若無睹上午八時王督乃在署召集緊急軍事會議决定變軍一律給餉兩關繳械遣散未變各軍亦發餉兩月以安軍心隨又同劉省長聯席會議趕速設法令商民復業劉省長與武昌王知事雖各出一示而各商店門首則皆貼有昨晚被刦暫停營業八字僅有三數油米店尙出其餘剩以供應貧民街市遍堆瓦礫間有死屍悽凉景况不堪寓目上午十二時變兵皆已繳械下午一時即裝運過漢而其搶刦財物衣服兩千餘石亦明目張膽搬運到漢漢口警廳因奉有督軍截留贓物之命昨晚截留各物價值多至百餘萬其爲英捕房所截獲及乘間逃逸者尙不在此數英美領事昨日下午一時特偕同江漢關監督兼交涉員陳介訪問王督甫入文昌門即見變軍之捆載贓物通行無阻深爲駭詫及見王督王語以大亂已過幸敎堂及外人皆慶無恙英領事乃微笑而出繼調查一週外人學校惟三一（校名）被搶學生皆於變兵入室前二秒時由歐人女敎員率領逃出得以無恙不然又增出幾許交涉矣此次事變城內各軍皆有嫌疑故王督於昨晨即調駐漢陽之二師一團來省又電召鄂軍第二旅長寇英傑迅速率軍來省警衛寇旅長已於今晨（九日）親率步軍兩營由蒲通乘車抵省鄂人以王所統轄之二師軍隊不足信任一見寇軍開到驚魂稍定然在宜昌譁變之二十一混成旅孫團尙在肘腋省垣變軍恐未走盡（孫團駐南湖距省垣僅數里）故咸有戒心當道亦恐其二次肇亂戒備亦極周密今日並頒布禁令六條以維治安而被難商民以焚刦之餘生業斷絕特於今日下午一時約同六七百人左手持大香一炷右手持白旗一面上載哀我弱民被搶一空或傷我小民呼籲督軍等字樣直趨督署請願行至蘭陵街爲警察與商會董事等所阻並允將各人旗幟彙呈督軍總有相當辦法衆遂稍稍散云中有一人書生業斷絕全家不了八字於白紙貼之背上沿途痛哭觀者無不痛心不知王督對此瘡痍滿目之景象將何以謝鄂人也漢口駐軍有二師兩營及鎭守使署巡緝隊三營武昌兵變後王督恐其效尤特給洋一萬元並犒賞警廳警隊洋三千元以獎其維持漢口秩序之功而杜鎭使周警廳長及漢商會長各團聯合會長亦於昨晨在生成里二十五號會議决由漢口各銀行錢帮共籌現欵十萬元發給巡緝營欠餉每營軍士另先送肉百斤杜鎭使見欠餉有着允於漢口秩序極力維持正發訊間又得某署消息孝感縣境駐軍於昨八日晚譁變京漢鐵路並遭挖毀數段今晨應到之京漢車截至下午七時止尙未開到一說武昌解散變軍裝至孝感即皆槍斃因是有兵變謠傳兩說不知孰是姑誌之以待證實（六月九日） 
　　字林報十日漢口電云據最近可恃之調查星期二夜間武昌之變損失約在銀三千萬兩左右銀行造幣廠銀號悉被擄搶行刦者聞即王督最親信兵士其譁變之原因爲每月加餉兩元未蒙核許城內慘象觸目人頭高掛屍體橫陳店舖中人多受傷者變兵許繳械出境聞變兵乘火車北行至孝感縣爲第四師兵士所截留以機關槍向火車射擊斃變兵甚多 
[宜昌二次兵變詳紀（宜昌通信）]  
　　宜昌自去歲陰曆十月十九日夜被駐宜北軍大肆搶刦數百年精華蹂躪一空各商所欠上海漢口等埠來往貨欵甚鉅延至年終方克議定分年拔還今春各業陸續開門各埠來往貨物亦漸漸活動方冀由此恢復原狀近數月來雖常有謠言發生然各商民以爲如此非常巨禍必不致一見再見故亦不甚戒備至陰曆四月二十八日晚九點鐘槍聲四起時熱鬧街市尙未閉門各軍隊蜂擁而來未閉門者固搶已閉者亦破門而入先搶後燒無洋錢台票以供獻者槍斃無算斯時火光燭天哭聲遍地受害最烈者爲大南門外先由美孚洋油行起火連燒寳成銀樓閻永豐劉源和南洋公司同春福同震銀樓其昌祥吉祥全森泰仁記永豐昌閻永豐茶莊等處又自二馬路起火燒至招商局碼頭止數十家店舖盡付一炬並燒去宜昌商務會中國銀行商埠局城內鼓樓街亦燒去數家迨天色大明該變兵始行歸隊復派出數名查街並將所搶贓物用布包銀錢用皮箱以大駁船駁上快利輪（第一師第二旅三團）安然往下開駛去矣延至五月初一日始見湖北暫編第一師第二旅司令部宋大霈知事劉警廳杜三人會銜安民布告稱此係游勇串通軍隊鬧事致令受驚以後决不再有變亂云云殊爲可笑現在孫傳芳在省城趙榮華在施南宜昌駐軍計有湖北陸軍第一師第二旅第三四兩團第二十一混成旅十八混成旅祗有留守兵不多此次外人所受損失亦大將來未知如何交涉也去年在宜昌搶刦者乃湖北陸軍第一師第一旅十八師省防團祇隔六個月十天又遭如此大劇宜民何辜受此荼毒我人民自爲計惟有力爭城內不許駐兵舉辦商團自衛人民方有安居之日現下無衣食無住宿之人甚多槍上死亡之人尙未成殮因無人辦置棺木也慘已 
[武昌兵變後之政府與鄂人]  
　　武昌兵變政府已得王占元先後來電報告八日來電其文甚長略稱兵變原因係以遣散毛旅等軍餉不敷激成反抗同時八處起火將官錢局等重要機關均燒燬前晚業已壓平電末并自請嚴重處分九日來電謂鄂軍欠餉數月迭向中央催撥政府置之不理此次占元在京迭以軍心動搖相陳述政府亦無辦法占元回省之後渴望發餉之軍隊大失所望致釀成此次之譁變請速派員携欵來鄂 
　　政府對於此事昨在閣議席上曾提出討論結果以各方報告紛岐原因未明决議由院與陸財兩部各派專員赴鄂實地調查淸楚再定辦法該專員等已於昨日（九日）首途南下矣 
　　昨日（九日）下午一時鄂省全體旅京同鄉因王占元統兵無方致釀成此次宜昌武昌重大之兵變特開緊急大會於湖廣會館到會者將近千人公推孔庚主席首由宜昌府代表陳登山報告宜昌此次兵變慘狀繼由宜昌會長黃恭輔等相繼演說極爲悽慘中有吾宜人民遭此慘刦政府如不過問則祇有向交民巷外交團請願云云言罷泣下不止主席旋又報告武昌兵變之經過情形全體主張併案討論結果公决辦法如下 [T13 ]一 [/T ]湖北旣爲湖北人之湖北此次之事非請各要人列名正式控告王占元不可 [T13 ]二 [/T ]派代表向政府說明此次兵變之慘况并要求迅撤王占元 [T13 ]三 [/T ]通電全國說明湖北人慘遭兵禍情形 [T13 ]四 [/T ]通電湖北全省各界罷工罷課罷稅以爲去王之武器其他尙有處置王占元私人之辦法多件各項辦法議决後即分十府一州推定代表二十二人執行此次議决案之職務 
[京敎潮無級和氣象]  
　　北京敎育風潮據前日接近政府者所傳謂當局因容納張一麐氏之調停已有和緩之勢且謂馬鄰翼次長决於昨日（九日）將尙未發淸之積欠一律發淸並退回八校校長辭呈以爲早日結束之計惟以愚所聞張一麐氏昨日已赴香山今日始能回京各項進行尙在停頓而所謂淸發積欠之說則迄昨日下午六時半止尙未見有發欵消息校長方面亦並未接到發欵通知其所謂退還辭呈一層更無根據敎職員方面態度亦極冷靜昨日毫無舉動對於報載之事仍一笑置之蓋熟知政府之素來辦法如此也又首善醫院之法專校長王家駒北大敎授馬叙倫病傷如故北大沈士遠高師黃久望及醫專張俊卿校長雖略爲痊可然除張校長外均尙未能起牀蓋因張氏素來身體强壯故恢復較速否則按當日出血之多及傷口之大早已危及性命又前日（八日）下午警廳派來巡官一名據云馬次長請王張兩校長赴敎部談話王校長不能起牀且因病勢加重醫院中連客亦不准見當然不能赴部張校長雖能行動然傷口未愈不能受風且因頭部纏許多繃帶恐在途中觸動耳目故亦未赴部張氏本擬昨日帶疾回家一次淸理端節欠賬乃甫至院門忽爲門警所阻不許出外張氏詰以留難之故據門警答稱此案敎部已提起訴訟在訴訟未了之前似不便自由行動張先生如必欲走須先電警區再由區電警廳然後再由廳電敎育部能行與否須候敎育部意旨少緩果由巡警回　已得敎部回電可以出院惟必須先到敎育部並云此事警廳並不負責不過傳達消息其權全在敎部故非請先生到敎部不可張氏因還賬之事甚微可以託人代辦且縱到敎部後是否仍須來醫院尙不可知且前途之意何居無從得知故决計作罷昨仍禁居醫院又八校校長因馬鄰翼呈國務院文中涉及校長行動語多失實昨特致函馬氏辯正茲將原函錄下振五次長先生道鑒昨日在各報讀先生上總理呈文其中有關於同人等之事項與事實不符在先生是否別有用意抑舊交又同是熱心維持敎育之人諒不至有何等惡意惟此項不正確之事實旣經形諸公牘非特同人等平時苦心孤詣盡成泡影且將因此擔不韙之名故不得不爲剖白呈文中云次日午前十時頃忽得庶務科電話云各校長敎職員要求立刻到部接見等語此或係電話傳太有所誤會當時陳司長對同人等云次長定下午二時接見校長四時接見各敎職員同人等以爲敎職員上午九時旣已到部若必候至下午四時在平時原無不可特在事變之中羣衆麕集恐生支節用將是意商之陳司長及庶務科長如能請次長早來最好並無要求先生立刻到部之語呈文中又云該員等堅執不允不得已匆匆赴部就職隨即接見各校校長言尙和平等語同人等旣無請先生立刻到部之語更無堅執不允之理當同人等見先生時所陳者計有二端一請籌發積欠二請批准辭職此外率皆報告經過困難情形並以私人資格與先生商酌解决辦法更無所謂和平與激烈也三日請願之前呈文謂不料午後三時即有敎職員代表馬叙倫等及八校校長會合學生多人等語此與當時情形完全不合查同人等是日午後到部之故係因前一日下午敎職員與先生約定本日午後二時在部談話並囑同人等出席比到部時已有多數學生在部同人等未曾率領學生闖入大部部中同人及在場軍警率皆目睹約二時半先生召同人等接談當時所談者盡維持學潮方法旋先生往接待室見學生代表後復往大會堂見全體敎職員與學生而同人等則均候於參事室聞先生赴大會堂後始往當時湯蔣二參事均親見之是同人等之到部也旣未與敎職員學生同時而到大會堂也尤在先生之後此中事實人所共知同人等自校務停頓以來始終任勞任怨雖能力薄弱而區區維持敎育之苦心不在他人後故不求見諒於人但行其心之所安而已知我罪我公諸輿論蔣夢麟鄧萃英熊崇煦王家駒兪同奎吳宗栻張黻卿鄭錦謹啓 
　　又八校敎職員昨通告受傷後經過情形云此次同人等爲維持敎育請籌北京專門以上八校之敎育基金政府因欲實行破壞敎育計畫始則故意延宕繼則多方挑撥六月三日敎育次長率領八校校長敎職員曁各校學生到府院請當局維持敎育而當局又領使軍警毆傷次長等數十人事後雖知行與理違猶復怙惡不悛揑造事實通電全國以圖掩蓋除遣警探監視受傷校長敎職員等今就數日以來政府對於受害諸君之情形宣布全國俾國人判斷其曲直六月三日下午府院軍警旣毆傷次長校長敎職員學生等後被傷者除次長外均就療於順治門大街之首善醫院其時警察偵探雖密布醫院監視被傷者之言動而戚友及各界人士之相慰問者尙得隨意出入四日下午忽然增加警士時北大敎授陶君觀此情形婉言勸阻同爲中國人相煎何太急該警探等反出言不遜謂爾弗講此混蛋語嗣後北大敎授馬君叙倫因腦病間受外國醫院之療治故欲轉徙法國醫院以資調養而警士數十堵截院內弗允遷移四日上午醫院院長方石珊言赴天津一切藥物無人負責而警察不但對於慰問之戚友一槪拒絕即高師敎授黃君人望之家屬到院數次亦不容入夜半之時法專校長王君家駒因身體旣被重傷神筋又受刺戟盲腸炎病驟然大作是時該院醫生旣云他出各種藥物無人備辦幸賴受害在院之醫專校長張黻卿帶病療治 
 
 
 

Page 7

 
 
始免生命危險六日上午警署又欲將受害者隔離而居以施行詭秘會倆經受害者之家屬再三與該院院長嚴厲交涉該院長乃往警署抗議略謂以受害者爲有罪請囿於囹圄之中如受害者爲無辜本醫院負有療治之責决弗允以醫院而作監獄且軍警防衛如臨大敵使被害諸君過受刺戟雖有良藥亦難奏效望警署稍稍維持人道勿爲已甚警署始允暫不隔離是日下午被害者又得警署通告聲稱敎育次長指控馬君叙倫馬君不得擅行離院其他被傷諸人均可隨意遷出惟遷出之時皆須具傷痕平復之甘結被害者答以被害同人身無過犯其傷痕平復與否同人遷去與否警署勿庸干涉同人均因請願而受傷理宜同去同留决不單留馬君住院受貴署殘酷之待遇警署之人理屈詞窮遂默默無言七日上午敎部秘書陳某來院告以馬鄰翼王懷慶云當府院軍警毆擊法專校長王家駒時該校長謾罵當局罪無可逭亦不得擅行離院自由行動當局對於王校長如何處置雖未發表而王校長已成俎上之肉矣以上所述特舉其尤著者言之耳其餘無理之干涉非法之舉動述弗勝述然即此所述亦足以見政府虐待受害諸君之慘無人道也民國十年六月七日下午筆述八校辭職敎職員聯席會印 
[錫盟八旂陷落之警耗]  
張作霖空負經略頭銜 
　　張作霖之蒙疆經略使發表後蒙境形勢轉形危急近日匪軍大部陸續南犯錫盟各旗以衆寡不敵均生搖動某方面昨接察區牧塲卓統領由多倫電告謂據錫盟楊盟長報稱匪黨數千人擁至西烏旗傳檄本盟令將所有隊伍限三日調齊聽候查點本盟素主服從中央保守地土奈匪勢浩大兵力單薄實無抵抗方法祇可暫行投降藉保生命等語現在東西烏珠東西浩齊特等八旗均接有該匪傳檄完全被迫投降而達里岡崖一帶復發現庫匪千餘人隱有南下之意職部所駐牧塲爲匪黨所注意現擬撤至察哈爾正籃旗暫駐待命當否乞示 
　　又援庫副司令鄒芬於陽日急電陳報略稱據錫盟楊盟長報稱庫匪限三日將兵集齊本盟兵力單微無力抵抗不得已暫時投降查錫盟十旗已去其八張家口異常危急應如何防守之處迅示機宜 
　　又熱河都統姜桂題庚日（八日）來電略謂據林西鎭守使米振標報稱據巴林右旗親王扎葛爾函稱俄蒙匪陷落烏珠穆沁旗後即擾及本旗屢懇大兵救援卒未見發現在蒙匪愈聚愈多本旗被迫而降實爲暫保生命起見並非甘心情願蒙匪毫無法紀到處刦擾勒索旗民怨恨已極惟盼大兵早臨將本旗官民救出水火懇求轉爲代表下忱不勝感激等語查該旗函報語出至誠被匪脅迫殊深憫惻惟兵單匪衆且餉械不敷應如何救援懇乞示遵除飭該鎭守使務宜相機派隊赴該旗痛剿蒙匪以救該旗良善外餉械務懇中央速爲接濟以振士氣而安邊陲聞政府已覆電令其就近派人撫慰該旗並即催兵痛剿餉械允即籌撥 
[京聞拾零]  
　　財政部端節前開支現經潘復張羅就緒節關可以安穩渡過籌到之欵據北京晨報所載共有九百萬欵目如下（一）上海交通銀行借欵四百萬抵押品鹽除由經手鹽餘之外國銀行承認擔保還本從本年八月起（二）天津銀行界二百萬以津浦路餘利作擔保（三）北京匯業銀行一百萬以京綏路盈餘作擔保（四）北京中交兩行一百萬擔保品不明（五）法華銀行五十萬擔保品不明（六）勸業銀行五十萬擔保品不明 
　　中德協約因顏惠卿總長日前請假出京此項條約須與顏氏商議故尙未及早發表現顏已回京銷假日內即可正式批准至協約批准後我國所派駐德國公使有以唐在復調充之說而以外交部參事王景岐出繼唐之駐義公使外部昨已致電義京徵求本人同意俟得唐氏復電後即可明令發表 
　　七年短期公債第七次還本昨日（九日）在中央公園社稷壇抽籖下午二點十五分開會首由財政部公債司長張潤甫報告次由主席馮耿光致開會辭又次由財政部員執行抽籖最後財政部員報告中籖債票總數至二點三刻奏樂閉會其中鐵號碼列左０九號五０號七九號一七號五七號八六號二三號六二號００號三四號凡七年短期公債末尾兩字有與以上號碼相同者皆爲中籖之票 
[東三省通訊] （　） 
延邊韓黨與日電話 
　　延吉地方於前年拘留韓黨鄭柱宋昌郁金正華崔廷根朴根立方炳順李京七鄭昌順許浦金德三金星洛金敬五趙龍珠金正洛韓延洙崔昌律等十六名當因日領堅請懲辦無法釋放暫爲拘留近經延吉縣分別提訊詳加誥誡立予釋放令各安生業勿再激烈行動各該韓黨亦各具悔過切結并由各該親朋家族出具保結復令各照一相存案於四月二十二二十八及五月三日陸續釋放聞前項黨人多係延和兩縣墾民故延吉道分令該兩縣知事隨時監視一面詳請省吏鑒核備案 
　　上月和龍縣二道溝地方有華韓漁人數名投警所報稱近赴奉天安圖縣界五道洋岔地方釣魚魚有獨立軍百餘名又有在深林處藏匿者千餘人華韓人等不一均携帶軍裝身着白色灰色軍衣俱聚在窩集嶺西安圖縣曁吉林省之樺甸縣等處并聞來往行人聲稱該處獨立軍約有數千名之多該處警察立即便服往查與漁人等所稱無異當以該軍內有他種人甚多難免日久生變恃衆搶刦故已派警截堵以防竄擾矣 
　　上年日軍在局子街六道溝三埠架設之軍用電話線桿前聞日軍於撤軍後歸入日本郵便局不即撤去之說曾經延吉當局一再照詰日領日領迭次照覆稱業由中央與日使交涉不能專主現在當局擬將此外日軍所設各線俟撤軍時查明是否撤去再行交涉按此項電綫本屬軍用現在軍事已了自應一併撤消何以日領藉口與中央交涉希圖延宕殊令人百索解人而不得也聞吉林省吏已咨外交部提向日使嚴行交涉催令速撤以杜枝節 
　　日商北滿通信社營業所現在長春發佈設置特別通信機關傳單辦法七條（一）本社設置特別最便機關直通電話電報（二）由長春至哈間往來各商號無不通達（三）每日午前七時至午後九時如有大急緊之事無論何時均可（四）由哈至長或由長至哈往來信件無悮如有暗號秘密電報電信保管無錯（五）并哈埠長春每日期現金鈔糧石價目來去電話約信立時送到（六）本社開辦與商舖各號甚爲㨗便任事加以注意（七）各界諸君注意恐未週知特此佈聞查該社於哈長間并未新設專綫實仍用附設之軍用綫傳達經我國當局查得該社收發報話簿所載通報次數殊屬不合故擬即設法抵制以免哈長間長途電話爲外人侵奪也 
[湘憲審查會通過省長制]  
　　湘憲審查會各審查員對於省憲草案第五章省長與省務院之規定意見兩歧主張照原案通過者固多而主張改爲合議制者亦不少雖經熊秉三一再疏通迄無結果故昨（四日）審查會開會兩派仍各走極端致討論終日絕無結果熊氏乃於五日邀同趙省長及各審查員曁籌備主任等六十餘人假座總商會開談話會請一致通過省長制多數贊同於是主張合議制之省憲研究社不得不屈服於多數故今日開會審查第五章大體討論終局後以黑白球付表决主張省長制者九十八人其不變更主張仍投白球者（黑球代表省長制白球代表合議制）僅十三人至是聚訟紛紜之政治制度問題乃完全通過而主張省長制者遂唱高凱歌矣 
[開封通信] （六月七日） 
吳慶桐之死事推測談汴官場之試卷治匪法 
鄭州闢埠將實現 
　　督署於六號上午接天津官場方面來電稱前南陽鎭守使吳子琴氏於四號夕間在津庽被人暗殺甚四弟曁弟婦同時因救護吳氏故亦遭殺斃當軸得此消息莫明眞僞嗣各重要機關均接得此項電信事乃徵實吳氏在前南陽鎭使任內與一部份豫人士頗有往來且歷次爲豫事中重要人物此次猝被擊斃雖外傳其與衛兵因錢財細故積憤成仇致被逞兇戕害然在社會方面尙擬其含有政治關係查吳係段氏門生與吳光新交好前此欲以實力助吳光新爲內應事定後爲趙督所驅投天津奉軍司令部充軍事諮議此次曾隨張作霖入京有所活動旋又返津宅彰德兵變吳亦嘗從中鼓動現查刺吳之兇手一係高姓一爲岳某均吳之護衛一因投河避追爲吳宅左近警士擊死河中一尙在逃未獲故無由詰得眞相也吳死狀甚慘槍彈由胸貫背而出剚腹流腸肺胃均見南陽現鎭使李治雲氏聞耗昨已派人赴津探視吳李素頗相得其舊部南陽軍隊尤爲哀悼云 
　　最近汴屬各縣因慘被土匪蹂躪上省赴當道投訴哀懇設法省有數十區之衆受禍最慘者尤以禹縣陳留登封密縣項城光山固始河陽長葛等屬爲最趙督前日特分令各縣知事認眞防弭並分別將各縣知事懲罰就中長葛縣知事袁某因累被控告治匪不力乃發明一破天荒試卷治匪法子其宣言書如下竊查立國之道安民爲本安民之方緝匪爲先葛民素稱敦樸乃以四方多故牽及此邦盜匪淫擄浸焉成風本知事痌瘝在抱每念安民乏術憂心如燔顧以一人知識有限廣議乃能集思如有本區父老昆弟碩士通人倘具安良除暴之術幸勿自秘速公同人共增遐福此後肅淸匪類安謐災黎非惟一人之幸實闔邑之福也茲擬徵題簡單如次幸共覽焉（一）文字不計工拙以切重實用爲主（二）自出題之日起限十日繳卷（三）試卷由應試者自備並詳載姓名住址以便隨時諮詢（四）試卷如文辭通暢叙理條達可以實行者呈請優獎次者優予獎金日昨該知事已呈請省署大約可邀照准洵政海中之奇聞也 
　　汴省鐵軌縱橫年來漸有紐樞北部軍事上及商業上之形勢近自隴海幹路東西兩大叚興工（東路由徐州至海州西路起觀音堂至甘肅蘭州全路路綫合華里四千餘里）其總匯仍以鄭州爲歸宿鄭地前有開放爲商埠之議因近來全區入於軍事範圍遂難進行惟新近闢埠之議經各界曁紳商方面迭次討論勢在必行當道亦已擬有具體辦法聞將特設專局着手辦理該局置總辦一員內分四處十科刻正籌備一切所有開辦費則由官商合籌鄭地爲外人薈萃之所（查有六百餘人）故外人方面亦亟盼此事之能速成大約本年內商埠局長任命後當能發展一切 
[贛議員與學界之暗潮]  
　　江西省議會合羣讜言兩社議員勢相水火迄無融和餘地自上月二十五日臨時會開幕後瞬已半月屢開大會均以不足法數不能開議即改談話會亦是一鬨而散省敎育會以議會開議無期增加敎育經費一案（官廳已允加八萬餘元）關係全省敎育急待通過前曾開特別大會歡迎在省議員以資聯絡七日議會大會依照日程係專議十年度預算敎育界人奠不翹企以待詎是日仍不足法數無從開議學界大憤以議員專謀私人權利不顧大局殊不足爲人民代表聞已議决對付辦法第一步勸告第二步公推代表質問不出席之理由第三步由敎育界全體呈請省長扣發議會公費第四步警告今年暑假敎育會函聘門羅博士曁中國諸大敎育家來贛講演學生多不回家留省補習學生素不滿意於議會此次又爲擱置敎育增費案更形憤慨恐皖學界與議會衝突之事將再見於江西甚望諸議員一省察也 
[浙省憲期成會與省會]  
　　浙江省憲期成會十一日上午九時開第七次評議幹事聯席緊急會議到會者爲阮荀伯張羽生王卓夫王孚川許漢章方述齋等六十餘人推舉王孚川主席報告日來報紙反對多屬誤會本會應有相當表示以釋羣疑王卓夫云本會取公開態度對各方誤會應加解釋林 
子桐云此次外間反對本會主張停辦第二屆選舉係出一二人心意推利用印刷品以眩人民之耳止本會亦應將所抱目的及停辦之主張多撰文字印刷分送使省內外人民皆洞悉本會宗旨并减少反對者之誤會當塲公决推定王二南林子桐葉適今羅秀南沈衡山黃眞民楊獻廷孫宋卿李次九陸佑之諸君擔任此事次討論陳鯨量戴子造汪紀南三君提議通電省內外說明本會宗旨及反對停辦選舉者之內幕並仍由前推代表再謁軍民兩長催促速停省會選舉王卓夫云此事如再稍緩各處省會選舉已着手運動初選當選人金錢喪失補救無方反抗力必更大不如從速進行爲是公决推王孚川陳鯨量等於明日上午九時晉謁督軍催促即日停辦至文字擬就彙交許漢章葉適今兩君印發比散會已十二時矣 
[杭州快信]  
　　省敎育會接北京敎育會來電擬提前開全國敎育會於北京籌定敎育基金爰定十二日上午開臨時評議會協商辦法 
　　陳財廳派邢福萃赴嵊縣密查繭捐情形昨旋省報告本年收數較前驟減惟局所尙無苛勒情事 
　　夏敎廳定十五日偕科員沈鏡蓉赴金華等屬視察學務廳務委一科科長左念恒代理 
　　本年蠶汛不佳絲缺價昂省內外各杭綢公所會議决定自昨日（端節）起不論鐵木機照底碼加一分五釐省議會上月分經費向財廳領到因彌補陸續移挪之欵將應發薪工一槪延期辦事人大譁昨向某銀行借到五千金暫資自給 
　　杭縣律師公會因京皖學潮昨電北京力爭 
[南京快信]  
　　九日各界假公用講演廳開會歡迎斐列賓政府代表奧西亞君至千餘人下午四時開會首由胡敎育廳長報告開會宗旨次奧西亞演說斐列賓農工敎育情形五點二十分散會 
　　省議會因預算案尙未全部通過今日（十一日）接開第三次臨時會第十一次大會定十三日下午行閉會式 
　　蘇議會行政會議代表錢崇固出京後九日抵濟南下車躭擱二日十二日由濟返寗 
　　王占元昨電告武昌兵變已平 
　　昨滬寗車運到由法回國華工二百七十餘名即由軍警彈壓過江轉津浦車遣送回籍 
　　王省長昨委劉思鑑充省署諮議財廳委胡維和赴江北查案署漣水縣知事陳公錦因父病故呈省署懇准辭職 
　　交部技術官張實由滬來寗視察滬寗電話路嚩 
　　晋閻錫山派參謀長劉全有來寗謁齊督有所接洽豫趙倜派諮議鍾元偕蘇代表朱蔭棠來謁齊督商蘇豫聯防事宜 
地方通信 
[蘇州]  
　　籌備省會初選吳縣温知事昨以省會初選爲其伊邇特分函各市鄉董事略謂本屆省會初選仍擬援照衆院呈准設置分　辦法所有投票所曁䈜　設備地點應請預行覓定其投票所管理監察等職員並請先期遴保以便委任各董理接函後正在籌備進行 
　　道屬勸學會議吳縣勸學所昨接崑山勸學所公函畧謂蘇常道屬勸學所聯合會上屆議定本年會議地點在崑山舉行按修正會章每年舉行常會一次於省敎育行政會議前由輪值之勸學所定期邀集茲定於六月二十日在敝縣勸學所聯合會議敎育上設施事項務希准期惠臨如有協商事件請於開會一星期前將意見書郵寄敝所彙印送閱傳共研究 
　　絲行定期開秤各鄉蠶事告竣繭子盡已　絲本城各絲行已定於夏曆本月初八日開秤收絲所有絲捐仍由該業董事尤伯英繼續包認業與蘇城稅務公所接洽按照上年認定之數計洋八千八百元惟外加振捐五釐洋四百四十元 
[無錫]  
　　米市最近狀況近日錫地米市到銷兩稀故市價無巷升降新小麥日來河下到貨不旺統扯每日到客貨一二千石本地貨百餘石惟貨身甚潮紹帮採辦爲多本地廠家尙有限小麥收成統扯祗有四折蠶荳亦然茲將前日市價錄下粳稻四元二角五分糙粳八元一角白粳九元二角至九元大子糙秈七元七角客白秈七元三角黃荳五元六角五分至五地兇四角陳小麥貨少六元至五元八角新白皮蠶荳四元四角新元麥九二折四元二角八五折三元八角新小麥九折五元五角次五元二角至四元八角 
[鎭江]  
　　會議浚溝問題英工部局修濬大陰溝擬由華人擔負常年經費銀五百兩前由商會提出討論並函邀城廂市董事到會徵集意見當以此項問題應先從考察地產權入手蓋沿江一帶本有公路四丈不在租界以內公路外新漲灘地係爲中國地方所有權工部局不能單獨行使曆年接長溝道憑何案據須俟明白答復再行集議 
　　限制銅元辦法丹徒縣張知事前擬限制携帶銅元辦法呈請省長核示茲奉指令以第一條限制每人只准携帶舊式銅元五百枚逾限充公核與限制通案不符恐滋流弊應仍照章切實查禁餘如所擬辦理 
[揚州]  
　　小麥收成减色揚郡四境小麥已次第登塲今歲以雨水過多收成减色尤以早麥爲最計西山之山田通扯祗有六成收穫東鄉之沙田有七成收穫南鄉之圩田則遜於沙田現市上新麥價值每石六元左右 
　　鹽斤加價難行兩淮丁運使前接省署來文以寗垣義務敎育經費不敷擬在寗浦六食岸內加增鹽價補助當經飭商籌議茲據呈復碍難實行昨已據情轉咨省長查照 
來函 
[安徽政務廳來電]  
　　申報館鑒閱貴報六月九日專電欄內載有張督軍聶省長電院學生與議會衝突請停辦學校秋後另招一則不勝駭異此事自本月冬日發生聶省長即力主持平並邀請皖中公正紳耆疏通雙方意見以期早日解决張督軍亦表贊同電院即本此旨敎育爲根本至計聶省長方力予維持之不暇豈有電請停辦之理貴報有聞必錄雖其天職但遠道傳聞失實深恐觀聽易淆關係非淺應請立予更正以明眞相爲幸安徽政務廳長李大防眞印 
雜評一 
[贛議會與敎育費] （默） 
　　地方敎育之發展與否以敎育費之多少爲比例故敎育費爲地方必爭之問題今日政府官吏武人雖皆不要敎育然省議會議員爲地方代表誰無親戚子弟入校求學者故爲議員自身計當然不能和附政府官吏武人而亦不要敎育皖學界之所以釀此大風潮正以皖議員擱置此增加敎育費案不議致引起學界之公憤結果遂成此不堪收拾之局面也今贛議會對於增加敎育費延不議决贛學界亦已生不快之感若相持相激再雜以黨派間之枝節能保不生意外之風潮乎吾願贛議會以皖議會爲鑒而有以審愼於先吾尤願其他省議會對於敎育費稍稍熱心以造地方莫大之福 
 
 
 

Page 8

 
 
   
 
 

Page 9

 
 
   
 
 

Page 10

 
 
本埠新聞 
[總商會第十二期常會紀]  
　　昨日（十一日）下午三時總商會開第十二期董事常會茲將議事情形錄下 [T13 ]一 [/T ]全國商會聯合會第四次大會案全國商會聯合會函稱前准蘇省事務所來函擬在上海召集開會當經特交評議會討論僉以大會照原議應輪省舉行在滬已開會兩次本届第四次大會自應在漢口舉行當即議决函致漢口總商會查明俟函復到日再行酌定會期等語合亟錄案報告照來函宣讀無討論 [T13 ]二 [/T ]招商局開會交涉案此案前因該局借地開會有召集喚巡捕入塲捕人情事即經議决具函質問嗣於次日由該局張知笙君來會面述歉忱並稱現在舊董態度消極新董未能就職一俟主持有人再當具函正式道歉等語合行摘要報告照上述情形報告畢議董湯節之君起而質問此案關係國權是日巡捕直入會所時本會職員何以不向之阻止副會長秦潤卿君起言是日曾有人向之阻止但無效討論結果僉以此事非道歉即爲了事應先請張知笙君來會詢明是日情形是否由局中負責之人預雇人內再定辦法 [T13 ]三 [/T ]入會案邊文錦年五十一歲浙江鄞縣人中國紗布貿易公司代表由朱葆三李志芳兩員介紹入會請表决通過楊枝號梅南年五十歲廣東香山人職業太古行船部華經理由勞敬修王紹坡兩會員介紹入會請表决通過 [T13 ]四 [/T ]英日續盟案湯節之會董函稱英日續盟問題解决之期迫在眉睫商人爲國家計爲自身計自不能袖手坐視任人處分應有表示以圖挽救於萬一等語即請公决議决分電外交部及駐英顧公使表示意見并將此電分佈於英國各界及各報館以資鼓吹一面函致駐滬英國商會請其代電本國政府表示本會意思 [T13 ]五 [/T ]臨時提議案本日據招商局股東聯合會函以陳永霖訴訟案有妨局務請設法維持等語即請公决議决此案情形複雜推舉特別委員三人會同調查委員會共同研究函約該會派有責任之代表於星期二下午三時來會討論以資研究委員三人姓名如下方椒伯田時霖穆藕初 
[航業消息零拾]  
　　招商局之新銘輪船昨由天津裝來中國銀行之現洋四十箱計二十萬元又長江班輪江安號昨由漢口運來金條一箱計重九十九兩估值四千餘元而怡和洋行之裕生號輪船本日出口裝赴汕頭有寳銀二十二箱計六萬六千兩裝赴香港有銀子三箱計九千兩又太古之穎州號今日出口裝赴廣東有本埠錦經綸銀號之寳銀二十三箱計一千三百八十只合銀六萬九千兩裝赴香港有大德昌銀號運往永德莊等之寳銀五十箱計三和吉只合銀十五萬兩又現洋三箱合一萬元此外尙有銀元小角等六箱亦裝至香港者至裝往汕頭祗有現洋六箱統計該輪運往汕港粵三埠有寳銀現洋八十八箱云 
　　本埠元一商輪公司係華人創辦向來賃用得利萬利兩輪專開大連灣至上海一路該行近以航業日見發達租船使用究非根本計劃因於本年購得鐵質日輪一艘即託本埠祥生船廠重行改造其艙位客室巳布置就緒計有一千噸排水量而註册爲六百五十九噸改定名稱曰平洋號已於十號下午在浦東舉行試車現在買辦已定董慶華充任（董君本任招商局飛鯨號副買辦）其航行線仍駛上海大連該新輪開班後所租得利號即將退賃以後將指定萬利平洋兩輪往來上海大連行駛云 
　　英印鴨家公司之亞鴨家號與太古公司之頴州號於二月十七日在浦內互撞兩公司因要求賠償損失遂至涉訟經記前報頃悉此案已經英公堂判决以咎在太古公司頴州號之行駛不愼致有撞碰之事已諭太古公司略償損失了事 
　　本埠太古洋行經理之英國海洋輪船公司（即藍烟囪公司）自本年添造各新輪落成後已有海輪五十六艘共計三十九萬一千二百三十二噸又有中國互助商輪公司（亦名藍烟囱）共有海輪二十五艘達十七萬五千六百噸合兩公司之船舶已有八十一艘總噸量爲五十六萬六千八百三十二噸與日本郵船會社比較在該社之新造十二輪未經出廠之前藍烟囱公司已超過日郵社六萬六千噸之運量即日郵社各新輪出廠後彼此噸位亦屬相等也 
　　調查昨日停泊滬港之商輪計有五十艘共七萬六千一百十噸比較六月四號多泊七輪超出噸量七千七百九十六噸云 
[滬杭路運貨知照單之解决]  
昨日起恢復車運 
　　滬杭甬鐵路各轉運公司第二閃罷運之後經鐵路方面出爲轉圜於官廳及轉運兩方均有所磋商茲官廳已容納各轉運公司所陳困難並顧及鐵路營業准予變通辦理即貨物知照單僅以本省爲限如江蘇之貨知照單發至楓涇爲止浙江之貨知照單亦至楓涇爲止換言之即由滬運杭及由杭運滬之貨均可免用知照單其餘由江蘇界內之各站運至江蘇界內之各站或浙江界內之各站運至浙江界內之各站仍照常發給知照單如此辦法頗與各轉運公司以便利故全體議决恢復車運並聞滬杭各轉運公司均於昨日（十一）起一律由鐵路報裝運貨矣惟停運多日積貨甚多故滬杭甬鐵路昨日（十一）往來各貨車貨物均擁擠異常云滬杭甬轉運公會近接杭州城站轉運公司函內附浙財廳長對該公司呈文云批示文如下呈悉查該公司等所運貨物及黃魚墨魚等件仍應准照向章除去包皮氷桶按照實在貨物觔數報捐以昭公允所有由滬運到貨物必須分運及轉運均可照指運地點分塡捐票並非拘定一張知照單塡給一張捐票至所稱收繳知照單一層前據該公司等具呈當以原定辦法無論有無知照單由局照貨塡記計數册本無必須索取知照單之規定業經明晰批示果如來呈設有遺失及他往情事儘可據實報明惟執有知照單者務須照繳不得隱匿以上辦法均屬體屬商艱不爲不至仰候令飭沿路各局遵照辦理該公司等務即照常營運勿再違犯切切此批 
[一週間之金融調查]  
　　調查此一週間國外並無大條銀進口祇有寳銀三十五萬兩及洋五萬元裝往香港至於國內來往由漢口無錫蘇州常州南京等埠共來現洋九十七萬元裝往杭州嘉興寗波等埠共現洋四十萬元又寳銀裝往南京造幣廠者計二十一萬兩現中外各銀行（除華商聚興誠等二十餘家銀行之存數外）尙有銀三千八百十九萬兩又洋二千七百二十萬元較四日少存銀六十一萬兩多存洋五十一萬元所以銀拆與洋釐甚爲平穩也 
　　洋釐上屆（四日）調查之日下午收盤爲七錢二分五釐八七五嗣後各處來源不絕而香港裝去只有五萬元繭市已落用途漸淡故自六日之後步步鬆動最大之價七日上午（因現洋裝甬江）爲七錢二分五釐三七五午後杭州等處來洋甚多仍回小至七錢二分四釐半至今無甚大升降常在七錢二分四釐至五釐間今後設無特殊風潮洋釐當可平定也 
　　銀折出口方面除香港南京之外別無大宗用途故拆息最大（八日爲夏曆端節之故）至七分嗣後六分昨午後跌至三分况近日組織信託公司者不一而足所收之股欵咸存各銀行與錢莊日後動用時與拆息稍有關係也 
　　國外匯兌大條銀近遠期長多縮少較上届四日各長一辦士六二五鎊價自八日掛三先令三辦士後迄無變動東匯六日以來共大三分法郎小去二十個美匯大五角新嘉坡匯水小去二分半荷匯大四盾馬克大二元羅卜仍爲五萬九千枚近日匯率之各各不同皆係進出口貨欵之關係是以期貨標金之價平疲而已惟現貨標金如恒孚永豐餘等金號大有供不敷求之勢然各銀行皆係限價而進故成交之數逐日祇二三百條云 
[昨日米價又漲]  
　　昨日滬上南北兩市米價又漲三四角北帮廠機粳仍至十一元限價羊秈客秈亦漲三角左右蓋因天時又降大雨河下到貨甚稀端節方過內地行家之銀根緊迫者節前皆已趕出况各行家因節賬忙碌之後昨日休息尋樂故河下貨亦少開斛但聞各客接內地來信謂無錫蘇同等處均有人收買囤積且有崇沙帮亦在無錫收買面子上運往通崇係本省食米暗中仍有在江北出口云 
[七誌換香水開槍擊斃兩命案]  
　　喬楊兩夥今日出殯 
　　北四川路致遠號店夥楊鏡泉喬學歧二人被錫蘭人因拘香水開槍擊斃各團體大爲憤慨紛紛開會懇請交涉迭紀本報今日下午爲喬楊二夥出殯之期（路由見十日本報）各團體會員均已預備前往執紼届時諒必有一番盛况茲將昨日所得各團體對於此事之消息錄下　　浦東公所浦東公所昨發通告云逕啓者陰曆五月初七日爲被英屬印人手槍擊斃北四川路致遠號夥友喬楊二人出殯喬君學歧爲吾浦東十一墩人凡吾浦東人願送殯以表哀悼者請於是日十二點鐘前到北四川路海寗路轉角廣肇醫院門首向本公所招待員領取徽章整隊執紼同行此啓 
　　川沙縣商會川沙縣商會據城內商民喬景春警報所有一子學歧年二十三歲向在上海北四川路致遠洋貨號爲夥上年完婚尙未育嗣今遭外人以掉換已經用過之香水一瓶不遂即出手槍擊中要害致命乞爲申雪等情當開緊急會議以該兇無故殺人直是蔑視吾華人性命掌頰劉裕華之印捕不顧公理亦無可原似此恣橫不法死者旣甚可慘生者人人自危議决除分函上海交涉使曁總商會請予嚴重交涉外並函南市浦東公所聯合各團體一致進行務達懲兇目的以雪死者之寃 
　　上海縣商會上海縣商會復滬北四川路商界聯合會函云逕復者頃接台函以致遠洋貨店慘殺一案囑爲協助進行等因祇承一切查此案發生敝會已函致廣肇公所一致援助並訂於五月初七日開董事會討論辦法茲准前因合行函復尙希台察爲荷 
　　大埔同鄉會日昨大埔同鄉會爲四川路外人槍擊致遠店夥事在大新街會所開緊急會議到者甚衆會長楊虎臣主席宣布開會理由畢由四川路商界聯合會代表兪銘巽報告當時肇事狀况經一致議决加入上海公團聯合會共謀善後並推定羅鳴白藍璧如楊惠廬爲代表常川出席該會 
　　救國十人團前日（十號）南陽橋中華救國十人團總部爲致遠夥友慘遭外人槍殺事特開緊急大會出席會員百餘人通過議案三條 [T13 ]一 [/T ]函致交涉使五顧問據理力爭務達抵償優䘏之目的 [T13 ]二 [/T ]舉殯時本會會員前往執紼贊成者得臨時加入 [T13 ]三 [/T ]推舉翁國勳周鳴網二君爲代表與各公團接洽議畢散會 
　　浙江路聯合會浙江路商界聯合會昨致會員通啓云本會前昨開會討論四川路致遠洋貨號楊喬二夥友慘遭槍擊謝世一事公决籌備四項先於陰曆本月初七日發引之期恭設路祭藉慰幽魂已商准四馬路泰東書局主人趙南公君在該書局門前（即靑蓮閣樓下）設祭務請本會熱心諸公於初七日上午十二時連袂早臨浙江路商界聯合會事務所會齊同往四馬路泰東書局靜候祭畢隨同執紼並祈本路全體商號於是晨一律下半旗一日以誌哀悼禱切盼切 
　　山西路聯合會山西路商界聯合會於昨午開會討論致遠洋貨號被外人槍殺楊喬二夥案主席五少菴報告各路業已有所表示本路應取一致行動許雲輝謂喬楊出殯時本會應派代表前往執紼並備輓聯一副以誌哀感 
　　漢口路聯合會漢口路商界聯合會昨午爲致遠命案開第二次會議正會長呂靜齋主席張秉鑫紀錄主席報告今日之會對於喬楊過去之事固宜痛定思痛未來之危險宜先事預防經衆討論再三另擬條陳請當局採擇（文長從略）次張石蓀謂此案以一元之值遽傷二命喬楊能盡其天職雖死猶生可就此意擬聯以誌哀蛋衆贊成遂散會 
[京敎職員代表抵滬後之談話]  
負有四種任務 
　　北京八校受政府摧殘後八校辭職敎職員聯合會特派醫學專門學校敎授葛成勛君爲代表來滬與各界接洽葛敎授於前晚抵滬向各界陳述經過情形記其談話如次此次北京敎育界遭此意外之蹂躪實深不幸爲敎育前途計尤覺可憂萬分事後北京辭職敎職員聯合會囑鄙人爲代表到此與上海各界接洽故鄙人負有四種任務京滬遙隔雖郵電往還尙稱簡㨗然此次北京敎職員之舉動之意義及經過之詳細情形或未爲國人所深悉故有向國人報告之必要此鄙人之任務一敎職員受兇毆事在六月三日是日至府院請願之主要目的爲確定敎育經費詎料行至新華門鐵欄之外即遭衛兵毆打除法專王校長醫專張代理校長敎職員聯合會主席馬叙倫君北大沈敎授高師王敎授醫專毛敎授等俱受重傷尙在醫院醫治外其他敎職員及男女學生之受傷者不計其數現已在京向地方檢察廳提起訴訟在敎職員理直氣壯固無敗訴之理然在北京政府積威之下或有枉法之虞故請國人共主公道督責法庭此鄙人之任務二北京高等敎育機關已陷破產地位應請國人研究如何援助八校督責政府以維持敎育確定敎育經費並保障方法俾免將來再受蹂躪此鄙人之任務三八校爲國民共有之八校萬一北京政府悍然不顧任命解體則應請國人共籌以國人之力直接維持敎育之方法此鄙人之任務四上海爲全國與論之中心誠得滬人士登高一呼必能使全國響應故鄙人深信此行當能完成上述四項任務云云葛君並云六月三日請願時曾經同去初在前列嗣見醫專張代理校長被毆血流如注趨前護救而衛兵拳脚交下以致腰背受傷迄今猶覺腰背兩部隱隱作痛幸精神尙旺健故力疾南行云 
[皖學潮之皖人公憤]  
　　秋浦學生聯合分會電申報館轉津滬安徽同鄉會均鑒皖垣學生爲懇加敎育經費案被趙議長馬帮辦指使軍隊刺傷五十餘人姜高琦戴文秀命危此種慘禍諒早電聞學生等誓同生死並懇主持公論藉作後援秋浦學生聯合分會眞 
　　全椒縣立中學校電申報館轉派滬諸同鄉曁安徽六十縣各公團公鑒頃致張督軍一電文曰馬聯甲縱令部曲殺戮學生血肉橫飛少不顧惜似此蹂躪敎育戕賊靑年嬴秦慘劇復演於今若不嚴速懲辦國家法律之謂何百年大計之謂何我公管握軍符皖民懷疑殊甚此審對於馬氏設仍姑息寛容則我人之集矢於公恐更甚於前矣希我各法團各同鄉集議籌欵爲有力之擊援庶舉國共棄之軍閥稍有所顧忌也安徽全椒縣立中學校 
　　靑陽學生聯合分會電上海申報館轉全國各界各團體鈞鑒皖省議會議長趙繼椿議員劉碩等以倪嗣冲生祠落成張文生軍費無着隨同馬聯甲倪道烺紛紛赴蚌將十年度敎育經費增加五十萬預算案有意擱置各校學生以尋將閉會不克通過冬日齊赴請願詎該時議會設宴馬倪有碍歡興野心陡起調遣大數兵隊圍攻學生殺傷甚衆逮捕各校長備加汚辱宣布戒嚴兵隊滿市關鎖城門交通斷絕聞之誰不痛心切齒竊以代表民意之議會保護公安之軍官遽敢狼狽爲好橫行無法敎育摧殘民命玩視敝校除與安慶總會一致行動外特通電懇請全國父老同聲呼應作一援手皖民幸甚靑陽學生聯合分會叩 
　　鳳陽學界電申報館曁旅外皖同鄉會均鑒皖省議員趙繼椿劉碩王藎臣等唆使軍隊殘殺學生全省各界聞之髪指除電請中央依法懲辦外敬乞主張公道同聲申討以維敎育而儆凶頑鳳陽學界全體叩眞 
　　宿縣勸學所敎育會函安徽旅滬同鄉各團體諸公惠鑒本日接省敎育會曁學生聯合會快郵代電驚悉省議會嗾使軍隊刺傷學生數十人暗無天日聞之髪指想諸公素以慈仁爲懷必有同情茲由敝縣敎育會勸學所開聯席會議公决辦法數條錄呈公鑒以備採擇 [T13 ]一 [/T ]要求政府從速撤換鳳陽關監督倪道烺 [T13 ]二 [/T ]要求政府解除馬聯甲皖南鎭守使及帮辦全皖軍務職權 [T13 ]三 [/T ]要求解散省議會 [T13 ]四 [/T ]要求從嚴法辦首要議員劉碩等及行凶當事人 [T13 ]五 [/T ]要求從優撫恤受傷學生如以上目的不能達到全皖六十縣一致罷市罷工罷學促當局驚醒否則以下列二條作最後之對待（甲）全皖六十縣一致解除納稅義務不再豢養殺人軍隊（乙）由社會方面剝奪現屆省議員公權俾永久不能當選素仰諸公關心桑梓痌瘝在抱故特號泣呼籲於諸公之前至盼諸公聯合各地同鄉團體統具决心一致進行俾息狂燄而安大局則不特敝縣八十萬父老昆弟焚香拜禱也 
　　安徽旅蘇女學生電安徽旅滬同鄉各團體均鑒閱報驚悉吾皖學生爲敎育經費請願議會慘遭議員劉碩等毆辱軍長馬聯甲殺傷血肉橫飛天人共憤泣思議員爲人民代表軍長乃國家干城豈有爲人民代表者反摧殘人民之敎育干衛國家者反斃殺國家之靑年似此倒行逆施慘無人道誠爲國法之所當戮天下之所不容望我八皖同胞一本人民自决之精神羣起聲討以張人權嗚呼誰無子弟誰非父兄兔死狐悲唇亡齒冷同人不敏誓與偕亡臨電激切佇候㨗音江蘇省立女子蠶業學校安徽學生王傑三管中蔚汪協如等同叩佳 
[滬杭車昨日運來之乾繭]  
　　滬杭甬鐵路上海南站昨日（十一）由匯通公司向路局報裝之乾繭計嘉興站頭班車裝來十三車有一千二百五十包又臨平裝來五車計五百八十包又夜貨車由閘口裝來十八車計一千九百六十包係益昌興濟正新鑫昌嘉餘新瑞大協和豐大和等之貨 
[認商否認特別捐之稅所復函]  
　　上海火腿洋廣貨生漆土火柴等四業認商現願酌加認額二成成半及一成之數惟否認特別捐一項已由商會函復稅所請爲轉詳財廳在案茲聞兪稅所長近復縣商會略云查該四業認商雖允加增稅額然特別捐未經列入則核與底額仍不相上下所請轉詳一節難以照准務請貴會轉知各該四業認商代表查照務照前案增加進行以符手續而免懸殊等因該會接悉前因即分函各代表外爰再訂今日第十次常會期當與各董事提議應行對待方法即便照復稅所長察核云 
[本星期之進口印日紗]  
　　本星期中進口日紗計二千九百四十七擔印紗無進口出貨計印紗三千二百六十擔日紗二千四百二十七擔計運往寗波日紗五十七擔鎭江印紗一百二十三擔南京印紗四百九十二擔日紗一百四十五擔蕪湖印紗三十擔九江印紗四百三十六擔漢口印紗三百六十擔宜昌重慶印紗四十擔烟台印紗二十四擔天津印紗三十一擔日紗三十一擔牛莊印紗六百八十九擔日紗一百四十一擔福州印紗四十二擔香港印紗五百二十五擔日紗一千九百零三擔本地印紗四百五十擔日紗一百五十擔其餘別處印紗十五擔本週止本埠計存印紗四千五百六十一擔（尙有一千五百二十七包在船未出）日紗二萬三千零三十二擔云 
[本星期成交之紗數]  
本星期中紗市較形平淡印紗因有出貨故有開出計一千四百包左右英廠紗日紗本紗開出共計一萬三千七百餘包大都係六月九日期貨現貨仍然缺乏價格 
較上週稍漲云 
[南洋公學附屬小學祝典續紀]  
　　本埠徐家匯交通大學上海學校（即南洋公學）附屬高等小學舉行二十週紀念會已誌昨報茲又探得交通部特派員爲育材料科長李丹屏（名振書）交通大學校長代表爲孫燕翼（名繩武）先後到校代致訓詞前日開預備會到場觀者不下四千餘人成績室陳列之成績品及童子軍成績部各種標本贈品獎品部五光十色材料異常豐富外塲表演爲童子軍疉羅漢高唱校歌歡呼萬歲精神活潑潑地內場表演第一齣爲連環歌柳楊搞墜響遏行雲第二齣爲三問答英語口齒玲利態度從容第三齣爲雙忠墓係該校主事沈心工君得意之作淋漓悲壯悱惻動人演至撫孤及哭墓二幕觀者爲之泣下第四齣爲神仙布詼談百出亦諧亦莊每幕佈景不減於滬上有名之舞台朱君織雲與其友人之幻術亦覺新奇動人第二三日畫間增加畢業生試演飛機及種種運動夜間演影戲想來賓必尤形擁擠也 
[楊春綠再請撤銷重審决定]  
　　本邑選舉訴訟自地審廳决定重審原告楊春綠之聲請狀（聲請自行撤銷重審决定）被駁後本月八日下午原告又呈遞第二次之聲請自行撤銷决定狀茲將該狀錄後 
　　聲請人楊春綠爲沈寶昌等辦理選舉舞弊違法於判决確定後聲明窒碍一案再行聲請自行撤銷决定事查沈寳昌等辦理選舉舞弊違法一案已於本年四月十五日判决確定五月二十四日忽奉貴廳决定對於該沈寳昌等違法之聲明窒碍加以照准字樣當於五月二十八日臚叙理由聲請貴廳將該項决定自行撤銷各在案旋奉貴廳决定內開本件聲請駁回等語茲特再行聲請將本年五月二十四日聲字第五八號民事决定依法自行撤銷并叙明理由於左（一）參衆兩院議員選舉訴訟不得援用普通上訴程序提起上訴業經明令公布法律有案故審判衙門對於此項訴訟所爲第一審之判决即爲終審判决而終審判决依民國法院從來慣例無作爲缺席判决之先例當然不得聲明窒碍更無對於終審判决而得爲聲明窒碍之先例故此種訴訟但經宣告判决即爲確定當然不許聲明窒碍苟有此項聲明即爲違法之聲明而對於此種違法聲明所爲照准之决定亦即爲違法之决定（二）大理院統字第六七號解釋（司法例規上册七零九頁）內載至都必須明窒碍亦爲一種之不服聲明故其期間即準用上訴期間之語聲明窒碍旣爲一種不服聲明則自六年四月二十五日明令公布法律不許上訴後關於此種訴訟當然不許聲明窒碍貴廳誤行照准自屬違法（三）大理院統字第六八號解釋內載（上略）聲明窒碍原審衙門自應先調查其是否合法如不合法逕以决定駁回然所謂合法者乃指所聲明窒碍之判决須爲缺席判决判决提出聲明之當事人亦係受缺席判决之一方面而言等語是得以適用聲明窒碍者必須爲缺席判决今本案地字第二七號判决明明爲通常判决明明非缺席判决則該沈寳昌等聲明窒碍之所爲實於本案已根本不合法乃貴廳一則僅以尙在期間內認爲合法再則以本廳認爲合法等詞自爲理由絕不調查其法律上根本是否合法遽爲照准之决定謂非違法而何（四）民國關於程序法之適用雖採仍日本法例之例特多惟關於缺席判决則採用法國法例而擴充之故如於言詞辯論日期一造缺席或雖經到塲但於宣告辯論終結之言詞辯論日期一造缺席時則審判衙門所爲之判决皆爲缺席判决此爲嚴格之日本式法例即爲民訴律草案所採仍者如於言詞辯論日期但兩造有一次到塲時審判衙門根據於已經到場時辯論所爲之判决皆爲通常判决此爲法國式之法例而爲我國法院所已採用者但如一造始終缺席而審判衙門依據法理或依據證據但非根於當事人缺席之結果而爲不利於缺席當事人之判决皆爲通常判决歷經大理院六年統字第五九八號及第七三一號解釋并經四年上字第二四四五號五年上字第四四七號及七年上字第九六三號著爲判例在案所謂採用法國法例而擴充之者也（以上爲觀察大理院歷來辦案情形所得之結果爲便於貴廳研究起見特予詳叙）凡對於缺席判决均許聲明窒碍其對於通常判决僅許上訴而不許聲明窒碍此爲普通法理未見有例外之規定并經六年統字第七三一號解釋詳細釋明至貴廳所引用之七年上字第一一零二號判决查係編入大理院判例要旨滙覽第一卷民事訴訟法第三編第二章第六節缺席判决項內之判詞 
 
 
 

Page 11

 
 
細閱原文僅有該裁判及此種裁判字樣（其摘由內亦僅有非本於缺席效果所爲之判决字樣判决上並無通常二字）並無此種係通常判决字樣可見此係缺席判决程序上亦許聲明上訴之特例絕非通常判决程序上原許聲明窒碍之規定雖此項判决微嫌與上開各項法理有不符處然同一判决本有得視爲判例者亦有不得視爲判例者審判衙門於採取他法院之判决原須斟酌審擇於其間非若解釋例原爲全國法律統一起見故特予大理院以統一解釋全國法令之權以便全國法院之援用而可以一槪引用者可比也乃若貴廳此次之對於所謂七年上字第一一零二號判决係以編入缺席判决項內之判詞而適用於通常判决已確定之判决實出於普通採用判例常軌之外以致顯與大理院迭次解釋及判例所得當然之結果大相刺謬其爲違法當然無效復何待言基於上述理由自應賡續聲請貴廳迅將本年五月廿四日聲字第五八號民事决定（即沈寳昌等窒碍聲明照准之違法决定）依法自行撤銷實爲公便再查貴廳聲字第六一號民事决定內有本件聲請核與自行撤銷之規例不符法律上又乏根據各語依慣例對於違法之判决或决定本可以上訴爲救濟方法惟本項訴訟係不許上訴之件而聲字第五八號决定又顯係違法當然無效之决定聲請人除聲請自行撤銷外委無其他救濟之途治法律者於研究法律原屬不厭周詳貴廳前此於本案極易解决之事實各點尙列舉各條於判决前電請大理院解釋今茲果有懷疑之處應請將本案所有發生情形及上述等各項理由詳細彙叙（關於選舉訴訟請求解釋時原得臚列事實以資參考）電請大理院解釋遵行不特於本案進行易昭折服亦於適用法律前途頗有利益也謹狀 
[新任王地檢廳長任事]  
　　新任上海地方檢察廳檢察長王義檢字訪渠蒞滬後暫寓惠中旅館定期本月十一日到廳蒞新昨已届期上午九時王檢察長乘坐馬車詣地檢廳後當由卸任譚檢察長率同各檢察官等歡迎入內並由司法警長楊芝階督率全體法警列隊恭迎王譚兩君當在會客廳茗談片刻譚君遂將印信並一切移交手續點交王君核收畢譚君即行告辭赴蘇接蘇高審廳民庭長之任王檢察長旋在辦公室分別傳見所屬各書記官並各書記以及全體法警等略一詢問諭各照常服務即於午刻發出布告一道照錄於下爲布告事照得本檢察長奉司法部令派署理江蘇上海地方檢察廳檢察長等因奉此茲遵於本月十一日到廳接印任事除呈報並分函外合行布告仰訴訟人等一體知悉特此布告 
[逆倫案內之民事訴訟]  
　　三林塘張萬興米店小主張欣生殺父案業奉法庭定本月十三號公開審理嗣又發生民事訴訟地審廳亦正在進行茲又據張欣生在押遣人投審廳繼續聲訴略云我家業產從未分晰前年年終之後延至去年十一月朔日會同我弟燡生邀齊親族四隣當衆分派乃因分派不合致未分授但其中一切契據有絕買者有未絕買者有祖遺者點檢共有七十八紙當衆點明封固交親長趙紉之保管不料民事案發生後趙紉之將保管單契交案祇有三十七張缺少大半事屬詫異呈請嚴追等情奉諭候查明核辦 
[外洋輪船進出口消息]  
　　提督公司經理美國巴勒公司之東方提督號此次由紐約來華即日可至上海船上有大宗杞鐵各項五金具與雜貨共三千噸另有由美轉赴小呂宋及伊羅伊羅之貨物五千零四十八噸現定二十日由申卸除來貨便開往南洋尙有蘇勒介號亦係由紐約開來已於昨午進口裝來機器及洋雜貨二千噸現在招商局北棧起卸定下星期二開赴小呂宋 
　　藍焑囪公司之揚子號從利物浦開出後即日將抵上海聞船上有來貨二千噸其中以棉紗及綿羊絲織品爲多餘均呢絨⽦頭到滬後須往日本大約七月上旬方克還歐 
　　法國郵船公司之老管麥伊亞號貨輪自四月三十日由盎凡爾開出現在錫蘭方面該輪到申後須開赴漢口運裝雜糧赴歐又有梅奇司令號係五月三十日開出者其來滬期須在七月中旬云 
[國內輪船運貨進出口之調查]  
　　進口貨（長江）（一）寗紹公司之老寗紹號昨日由長江裝來白米二千四百包蠶荳等共四百七十二包小麥一百三十四包菜子四百十二包棉花二十包芝蔴三十二包機花二百五十五包綢七十件藥材六件棕片二十六件花菓七包鮮蛋七十簍又轉口貨藥材七十七件驢皮一件桐油二百桶（二）招商局之江安號前日亦由長江裝來繭子九百五十六件黃絲等一百八十九件黃荳等一千一百四十六包毛茶等六百十四簍芝蔴四百七十九包機花三百包棉花五十一包桐油八百五十桶白蔴一百四十二件生漆二十七桶夏布四件鮮蛋三百十八簍土酒六十壇信石三百零四件牛骨三十擔烟葉一百二十件白煤二十噸上紙等八百四十七件棕片五十九件川菜六百六十九件雜貨一百四十四件（三）太古公司之鄱陽號昨日亦由長江裝來白米六百四十包芝蘑二千八百包黃荳等九百十三包菜子三百七十包黃絲等六件桐油一百九十六桶夏布二十一件茶油二十桶毛茶等三十二簍棕絲十九件大黃二件白臘七件杮餅二十包紙頭二百四十四件榨菜二百八十五壇信石六十件烟葉十件砲竹十八件皮油四十桶猪鬃皮十三件鵝毛一百七十六件（四）招商局之華大號昨日亦由長江裝來秈米六百七十三包黃荳等七百四十三包菜子一百四十六包毛茶等共四百七十九簍蠶繭二百五十四件黃絲一百三十件緞子五件機花二百包棉花二百六十四包靑蔴八十八件皮油七十二桶生漆二桶夏布二百七十七件官布二百件水　二百三十三箱芝蔴一百五十五包烟葉三十件皮蛋一百簍白臘七件牛骨角五百零五件上紙等一千五百二十三件雜貨二百九十一件（福州）招商局之飛鯨號前日由福州裝來大茶三千一百七十八簍小茶七百二十四簍中茶七簍茶米一百七十六簍茶梗十五簍魚翅十一箱魚皮頭六件桂元三箱桔餅四十件梅皮六件皮箱八件筍乾七簍上紙三百六十九件紙頭一千七百二十件牛角十件竹筷二十件雜貨九件（烟津）招商局之新銘號前日由烟津裝來絲綢二百二十四件洋布六件粉絲一百二十五件紅黑棗十三包瓜子三百三十六箱夏布六十八件檀香十件花生一百四十包水　一百五十箱藥材一百六十九件魚蚶乾一百三十四件鹹魚乾十五件生梨二百零七簍絲頭三十件肥皂十七箱鐵鍊一根雜貨一百零四件 
　　出口貨（汕港粵）太古公司之頴州號昨日由申裝往汕頭貨計有荳餅七萬三千四百七十片黃荳九百七十四包小麥一百五十二包洋參二件綢緞一箱棉紗三百五十三件靑蔴四百四十二件藥材九十三件牛油六十八桶蓮心四十七箱乳腐二百壇花生油五百桶土酒二百零五壇烟葉七十六件棕片三十七件鹹魚四十件草蓆十件雜貨三百八十九件裝往港粵貨有洋酒六十七箱雜貨七十四件（寗波）招商局之江天號昨日由申裝往寗波貨計有洋布二百零四件靛靑十桶洋釘二十桶香烟四十七箱鹹菜四十四件鐵器四十七擔雜貨四十四件轉口貨十件 
[靑年會舉行衛生運動預誌]  
　　本埠靑年會因鑒於時屆夏令每易發生疫癘因訂於陽曆六月十七八九三天在該會舉行衛生大運動陳列各種衛生圖畫保嬰模型以及種種疫症狀態開放三天俾見者一目了然知所預防每日自朝至暮任人觀覽不取分文并請名人逐日演講預防之法兼演關於衛生上之活動影戲觀之不但預防自身且能救濟他人各界士女盍往參觀乎 
[駁佔官河有礙火政之請拆]  
　　上海救火聯合會會長毛經疇莫錫綸穆湘瑤致上海縣沈知事函云敬啓者據敝會第九區救火會函稱竊敝區浦東賴義渡鎭地方遼闊戶口殷繁惟向無自來水以供消防應用遇有火警全恃護塘河水以資救濟自被本鎭居民陳桂春在沿河基地建造房屋私將官河塡塞築駁遏絕水道以致前年冬間發生火警無水施救延燒房屋一百餘幢損失地方財產不可勝計曾於上年春間由敝會函准貴會轉呈縣公署飭令拆除恢復原狀以利水源而杜後患等情在案乃該民陽奉陰違迄今年餘尙未拆除詎近來本鎭火警頻聞愈演愈劇本年四月十八晚花園石橋又遭大火焚燬房屋五十餘幢甚至焚斃三人重傷一人慘酷之情不忍目覩長此以往不特妨礙火政抑且有妨民間食用是不敢緘默特將護塘河河道原形及被佔地點勘明緩具地圖函乞轉呈縣長迅賜飭傳抗令頑戶陳桂春到案勒令將佔築石駁即日拆除遵照護塘河舊址回復原狀俾暢水道而資善後實紉公誼等情到會准此查浦東賴義渡一帶三年之中四遭巨災不獨損失地方財產數近百萬抑且焚斃多命推原禍始實由該鎭向無自來水原有護塘河水道復被居民陳桂春私佔築駁將河身直線改爲曲線水不暢行遇警施救不敷應用所致前年大火之後於九年一月間曾據該會函請轉函鈞署荷蒙派員並令行塘工局會同詳查具復在案今逾一載非但未見該民拆除且仍任意拖延行所無事使全鎭身家性命日處於危險之地居民何辜重遭被累該會有鑒於斯復行函乞轉請前來合行據情函乞縣長賜鑒顧念浦東賴義渡鎭自被桂春私佔河道之後屢屢發生大火且又焚斃多命全鎭居民大受損害迅賜令行塘工局勒令陳桂春即日將佔築石駁一律拆除所佔河基回復原狀俾通水道而重火政（計附呈地圖一紙） 
[同德醫學之新敎授]  
　　本埠同德醫學專門學校新聘醫正科專科敎授三人皆伯雷革Prag(現爲捷克首都)大學敎授一爲產婦科及小兒科專家柏男醫學博士Prof　Dr　Panek一爲外科及X光科專家柯立治醫學博士Dr　Korec一爲皮膚花柳科專家福來納醫學博士Dr　Frauek現已相繼由德來華前日柏醫生柯醫生等由該校校長江逢治博士及敎務長張近樞醫生等導往麥根路十九號參觀預科敎室並當塲口試學生皆用德語回答繼參觀同德醫院及濟生醫院該三博士已定於下星期一上課並於課餘設診所於海上柏男醫生診所在博物院路十四號柯立治醫生診所在四川路一百三十四號福來納醫生在南京路二十一號每日下午并由三博士在靑島路同德醫院分科施診云 
[寧波旅滬同學會成立會紀略]  
　　寗波旅滬同學會昨日在寗波同鄉會開成立會開會之前先開各校代表會議選舉職員選出正會長張延祥（交通大學）副會長汪名孝（同濟）文牘袁家潢（震旦）會計李均（通惠）幹事伍堯（體育專門）胡士澄（山東路義務夜校）徐克淸（同德）焦雨亭（第一商校）評議長張某（大同）副議長許某（中醫）評議文牘湯影白（南洋醫專）評議員呂某（約翰）戎某（澄衷）許杰（美術）徐標（南洋中學）蔡和琨（淸心實業）賀威聖（上海公學）選舉畢振鈴開會其秩序如下（一）開會（二）會長報告）（三）鄭志堅方子衛演說（四）音樂袁家潢鋼琴獨奏（五）新劇（六）攝影（七）散會時已鐘鳴六下矣 
[敎育講演會預誌]  
　　上海小學敎育研究會定於今日（十二日）下午二時在尙文門內尙文路上海縣勸學所開敎育講演會由顧旭侯介紹商務錢書館編輯員李石岑演講敎育哲學嚴旣澄演講兒童文學李嚴兩君於敎育上學識經騐均極豐富屆時必有一番宏論以餉聽講諸君凡熱心研究敎育者盍往一聽 
[基督公學消息]  
　　梧州路九九九號基督公學日昨（星期六）又值常期演講之期特請東吳第二中學敎授李二我法學士講演靑年之環境要題大致畧謂靑年之能否造成將來偉大之人格必須避去今日萬惡世界不良之環境云云講演一小時至午時始散又聞該校學生自治會全體學生二百餘人鑒於該校附近之嘉興路一帶貧民衆多特於端午日綜集米糉八九百只前去分發一般江北貧民嘖嘖稱德云 
[河南師範學生赴杭參觀]  
　　河南省立第十一師範學校學生約百人組織參觀團由敎員何日章張　靑率領來滬參觀滬上各校該團四年級之學生一班已於前日向滬杭鐵路購用優待票赴杭尙有講習科學生六十餘人亦須赴杭參觀昨由鐵路局發給優待憑證購售半價車票乘坐今晨七點三十五分開之百零四號快車由上海北站出發約十一時五十分可到杭站並聞該團回滬之期須在一星期後云 
[寗波旅滬同鄉會消息]  
　　寗波旅滬同鄉會前月開幕迭誌前報昨晚（十一日）該會爲慰勞開幕時各股職員起見特舉行慰勞大會并同時舉行第三次會員同樂會於八時開始到者二百餘人至十一時始散其秩序如下（一）宣開會辭（會長陳良玉）（二）演說（兪宗周鄔志豪）（三）音樂（該會音樂社及第四公學學生）（四）公學游藝（二校唱哥一校旗操四校演說一校舞蹈二校雙簧一校混合操）（五）攝影（六）散會茶點又開該會今晚舉行第三次演說會請曹雪賡主講講題爲腦之善用云 
[洋務職媧公會開會紀]  
　　洋務職員公會論辯十號開補選職員會王濟康主席陸榮華紀錄一振鈴開會二會長包文明報告開會宗旨三書記長包志澄出席報告一切進出欵項四包文明王濟康李賢堯演說五補選各新職員姓名如下會長包文明副會長楊兆奎陳福生會董沈玉棠陳福生總務科包文明兼任掌財楊兆奎任理財包志澄兼任監理進出欵王濟康沈玉棠評議李賢堯任坤元外任稽查許成美呂文齋內部亂查虞寳鈺衛仁昌交際陳福生林柏泉陸少甫幹事邵金才宋裕章李蘭生 
[閘北水爐業議决增價]  
　　閘北各老虎灶售賣開水有每杓一文者有每杓兩文者因杓之大小不齊故售價並不統一近因銅元價賤煤價飛漲致該業大受暗虧刻經同業公議商准水爐公所領袖杭國治總稽查芮厚祺每路舉一助理員業已舉定王順喜沈鴻業許朗山陸貴才王榮道陳文錦李勝先王德勝盛長發何潮福盧永祥費仲周等十二人整頓行規杓子由公所規定大小一律每杓售錢兩文昨在新民路興業里該公所閘北事務所開會議决定陰曆本月十六日起實行增價矣 
[紅會時疫醫院之近訊]  
　　中國紅十字會天津路時疫醫院自開幕以來住院病人日有數名門診亦日夜有十餘起皆屬肚痛腹瀉之症大槪係食物不愼所致而多食不新鮮之水菓如爛枇杷等成疾者則居大半云 
[同仁輔元堂開診]  
　　滬上慈善團同仁輔元堂向章於每屆夏令有施醫給藥之舉以濟貧病聞今屆該堂仍循曩例訂於陰曆五月初六日開診已延定內科醫生三人外科醫生一人施診時間每日上午八時至十二時並悉民國路新橋街之該堂分堂亦定於初八日開診云 
[龍華繭行收巿]  
　　西鄉龍華附近鄉民今屆所育之蠶因寒暖不均產繭不豐較之上年僅有十成之四該處各繭行均已於上月終收秤節前停市矣所有縣警區派出之保護巡警亦已一併撤回矣 
[組織中之兩襪廠]  
　　中國線襪近來已通行全國銷塲日大故各襪廠經理措置得宜者莫不有利可沾現聞端節後又有裕中通和兩廠新組已在寳興路相近覓屋不日開幕云 
[沈區長防匪之嚴密]  
　　江蘇水警第一區所屬各隊師船計有五大隊分駐上南川靑奉太倉嘉等縣現沈區長接據探報謂有巢湖帮匪將謀搶刦內地軍械深恐地叚遼闊兵力單薄特於前日抽派游巡隊師船十餘艘携帶槍彈分赴所轄各縣汛地勤加游弋一面分令所屬五隊長轉令各分隊一體嚴防矣 
[河南副劵開獎紀]  
　　昨爲第十七次河南救濟有獎副劵開獎之期在南市久大碼頭利濟總局內舉行自上午九時至午刻十二時止茲錄其五大獎號碼並承銷各票號如下頭獎第一萬六千七百八十號杭州億中二獎第三千七百八十一號本埠廣萬元三獎第二萬零八百四十號本埠善利全四獎第五千六百三十三號本埠大發祥又四獎第三萬九千零五十五號本埠有利源五獎第一萬三千八百零二號常熟厚生又五獎第二萬九千九百五十八號杭州和記又五獎第三萬八千三百九十三號漢口振華公司 
[男孩迷路候領]  
　　昨有無錫男孩岳奎根在閘北迷路由崗警帶入四區據供年十二歲家住無錫南門日前被匪徒誘拐來滬等情經顏署長判送慈善團聽候出示招領 
[昨日公共公廨訊案記]  
　　昨晨公共公廨民三庭由兪襄讓會同美約副領事訊理美商協隆洋行訴源大洋貨號股東毛慶懷不理定貨欠銀九千一百七十五兩九錢五分案被告不到由律師到堂請求展期並着原告律師將詳細賬單開交俾使繕遞辯訴狀結果着原告將賬單合同抄送被告限十四日內提出辯訴狀候訊民四庭由李襄讞會同英包副領事訊理（一）裕大號等訴沈英豪欠欵案被告以在押已久請求開釋出外履行前判結果准其自行具結開釋出外料理（二）德裕號訴歐陽愼齋欠欵案由律師請求改期再訊結果照准（三）大通號與陳桂記因賣買棉花糾葛互訴損失案結果辯論終結改期宣佈堂諭 
[糖船撞豆船溺斃船夥]  
　　毛春桂之糖船前日由太古棧裝貨於下午開行時有何和尙之豆船亦由申開往內地與毛船同時開行行駛或左或右至杜家行相近時適北風正盛故兩船皆扯篷往南詎因調搶不愼致何之豆船被毛之糖船由後向左舷碰撞毛船船頭亦即受傷何船有船伙小阿香手執篷索被激　浦豆亦盡受潮濕漂泊損失幸糖船尙能支持將何船拖往淺灘而小阿香則已溺斃屍身至晚間始行撈獲現何毛雙方同至上海訴由領帶辦理交涉云 
[翁壻互控案父女獲案]  
　　呂文彬控妻顧氏即翠林捲逃出外串通乃父顧寳生藏匿家中屢接不歸等情曾奉地方檢察廳派警往傳到由原告將被告之代表王和生扭廳訊押限交在案昨午該廳飭派法警將王和生帶出押令指提經王領到浦東潘家橋地方將顧寳生父女匿居之處指示由警入內一并獲解到廳奉檢察官訊供之下判令押候覓保候訊王無干省釋 
[設土棧藏煙膏分別科罰]  
　　總巡捕房捕頭偵悉帶鉤橋北首金陵街八號門牌內有人組織販賣烟土機關於前日派令中西包探協往該屋內抄獲私土百數十兩鴉片烟數缸常經該探詢得私土係粵人張漢模所有烟膏係顧永芳之物遂將張顧兩人連同私土烟膏一併帶入捕房押至昨晨解送公共公廨先由華探張克訓與十號西探投訴第一被告張漢模私設永豐土棧第二被告顧永芳亦藏有烟膏秘密販賣烟土烟膏言至此將烟土烟膏呈案請究繼由江海關檢騐洋藥之西員愛斯稟稱騐得該烟土係私運進口之波斯土等語訊之張顧兩人均延律師到堂代爲辯護經張襄讞核供商之義副領事費居判張漢模罰洋一百元顧罰洋十元一併充公烟土烟膏併送海關焚燬 
[婦人遞送押犯烟泡被扣留]  
　　李廷良之八歲女兒李小三子忽然不見報告警局查獲拐匪丁克昌張林安左三子並拐婦王李氏串同拐匿復將該女孩起獲并送地檢廳訊明判將女孩交給乃父領回丁克昌等男婦四人分別收押候究在案昨日午刻丁克昌之妻金氏至押所探望乃夫并送蠶豆一碗當由所丁將吞豆檢點不料豆碗內夾有極大烟炮一枚遂將該氏扣留稟明張所長連同證物報告檢廳諭飭將該氏收押證物存案候訊 
[私帶烟土之科罰]  
鐘子卿日前手携烟土一大包行經法租界菜市街被一百零四號華捕查獲連同烟土帶入捕房諭令交保候究昨日傳至法公堂講究先由一百零四號華捕上堂稟明前情詰之鍾供此項烟土係在中華里內某姓家購來自己吸食不敢私售中西官判以鍾私帶烟土有違定章着罰洋二十五元充公烟土銷燬 
[郵差冒領滙欵之押儆]  
　　北京路郵政總局副郵務司斯密司指控信差徐嘉炳在西華德路支局內竊得保險信一封將信內匯票洋三十元蓋章同領欵處冒領現洋等情曾由捕房將徐連同滙票解送公共公廨奉飭押候訊究在案昨晨由廨提訊據原告郵務副司斯密司上堂譯訴前情訊之徐嘉炳供稱此項匯票係友人張某在途拾得託我至局內領欵現張不知匿居何處求察中西官核供判徐押西牢一年示儆 
[詐欺取財犯在所脫逃]  
　　紹興人金錢福因在九畝地某銀樓掉僞金戒等物被該銀樓察破鳴警拘區轉解地方檢察廳預審確鑿以詐欺取財罪成立起訴審判廳於日前上午經刑庭公判處金錢福徒刑四個月送回看守所候上訴期滿送監執行不料金犯送至看守所樓上七號籠子門首該值班所丁偶不經心被金犯兔脫經張所長稟明譚檢長不檢察官勘明業已出票嚴緝矣 
[嚴緝搶刦美孚油船之海盜]  
　　美商美孚油行美寗船裝貨在洞沙洋面被海盜搶刦呈由駐滬美總領事署函請江蘇特派交涉公署轉函水上警察廳嚴緝在案茲聞水上警察廳接函後已嚴令該管警區督飭所屬購線偵緝此案眞贓正盜務獲解究並分行虎威策電兩巡洋艦一體嚴緝昨已函請許交涉員先行函復美總領事查照 
[指控攫取小車上現洋雜物]  
　　鄧漁興偕證人張良榮張木生董呂氏指控錢德興王連生汪炳南汪子才汪耀南等在海寗路小車上携去現洋一百元銅元六百枚綢衣五件夏布一⽦白米五斗水烟袋一支面盆一只餅乾兩罐荳油一簍酒十瓶鷄十隻鷄蛋一百枚等情捕頭立飭包探孔慶平陳玉山協同西探勞勃生往將各被告拘獲昨解公共公廨請究問官略訊一過命將被告帶回收押展期下禮拜六解訊 
[誌謝]  
　　昨承科學社惠贈第六卷第五期科學雜誌一册又中華圖書館惠贈第一百十三期禮拜六兩册又中華書局惠贈第一百十一期英文週報一册誌此併謝 
雜評二 
[責任問題] （訥） 
　　自宜武兵變後若外交團若武漢商民若旅京旅滬之鄂人紛紛向政府問責任然而政府尙未知何人負此責任也未知何人負此責任故飭王占元查兵變責任者然而王占元亦不知誰負此責任也不知誰負此責任故或諉爲黨人勾結或諉爲土匪勾結 
　　如是則此最後之責任將內不在政府外不在督軍並不在搶刦燒殺之兵士而在所謂黨人土匪乎然而無論如何推諉人民納稅於何人負保護治安之責者何人誰不知之故政府雖不負責人民終不能不向政府問責任也 
 
 
 

Page 12

 
 
   
 
 

Page 13

 
 
   
 
 

Page 14

 
 
自由譚　小說特刊（第二十二號） 
論文 
[小說中情節之次序（六）] [  張舍我]  
　　（二）第二律爲最易侵犯次序之一律而最易侵犯次序之故則大半由於學者之虛僞之說小說作法中有二種法則久爲作者所採用（一）小說中不可缺少之描寫的文字應使之力近於小說之開端（二）小說必須直接以動作起始而散佈其描寫的文字於不致阻礙結構運動Movkment　of　the　plot之處第一說之發生由於一種假定說以爲叙事之速度應按次直達小說之終點是以阻礙速度之材料旣爲描寫的文字應置之於小說之起始點第二說發生之理以爲短篇小說必須通體爲戲曲的叙述故凡係全爲形容文字者當擯絕不用然此二說其理實有未當何也蓋欲小說動作速度之劃一整齊並不爲小說目的之究竟而欲使小說爲純粹的戲曲的叙述亦非小說之理想之模範短篇小說實同具此二種觀念而於其材料上處處交互表現其作用排列次序之正確的原理亦與此二種觀念並行其原理爲何則常詔我人採用描寫的文字與情節於小說中最足以濃厚小說單純的情感並同時使動作有味之處設或兩者不可得兼則收其比較的緊要者用之由此推論吾人又可得數種實用之點其最要者有二（A）單獨的地方單獨人物的特性與單獨的大槪環境產生之結構動作與單純的情感愈完全則描寫的文字與情節應愈完全團集於小說之開端（B）某種要因（Faclor）（如單獨的地方或人物的特性或錯綜等中之一種）產生之結構動作與單純的情感愈完全則描寫的文字與情節應隨此種要因之發展而愈完全此二種規則不特適用於人物小說凡各種小說皆可應用今試詳論之而檢極不相同之三篇短篇小說而研究之莫泊三之懦夫A　Coward亞倫坡之黎琪哀Ligeia　o歐享利之嘉樂懷法典Callowag 's　Code 'o第一篇爲純粹的人物戲曲第二篇爲人物懚節氣韻三者之混合體第三篇則爲錯綜之一種此三種爲極不相同者比較之所以示規則之如何應用也 
　　第一篇中之各種情節悉由子爵之單獨的特性法蘭西社會之單獨的風俗與一種單獨的交戰所產生故所有形容文字悉叙述之於開端之三段中何則以此形容文字必須居動作之前 
則可使動作更形濃厚有昧此其一也別種描寫的文字可以不用蓋小說之單純的情感在此與戲曲的動作並行此其二也亞倫坡於黎琪哀一篇中力求地方人物錯綜三者之完全而其單純的情感爲人類心理對於死之觀念所生之情緒而由此三者所產生之情緒則其分量相等故讀者讀其文字對於黎琪哀對於死室對於全篇之錯綜咸有此種情感其欵點轉折之處能令讀者深思妄想無形中有神秘可怖之力焉黎琪哀篇與懦夫篇不同黎琪哀篇有若干之境與若干之錯綜此皆爲讀者所能自見者故此篇與（B）之規則爲絕端相反者其結構動作與單純的情感並非由一種要因（Factor）所產生亦非由數種要因而得單獨的結構單獨的動作與單獨的單純情感是以依吾人所定之規則而言其描寫的文字不當麕集於一個要因（Factor）或一件情節而應分播於幾個要因或幾件情節設以莫泊三之小說爲標本而宣傳其戲曲的方程式者其小說且成絕望懦夫篇首之描寫的文字約二千三四百字而黎琪哀之開端殆亦有二千字詳細描寫黎琪哀之美麗學問與品性其第一種運動Movemento以至與羅文南訂婚爲止第二種運動以彼之丈夫第一次向其露懨恨之意爲始在此二種運動中間約有六七百字描寫新娘新房之幽暗不明最後至第三種運動則通體文字皆含有形容與描繪的性質雖至小說之結局Denouement而猶不衰減是以覺其文字之麗而知其小說之佳也 
軼事 
[都介湼夫與墨托溫] [  牗雲]  
　　俄國大文豪都介湼夫lvan　Turguenier爲三傑之一是一個貴族出身的民衆小說家他父親爲陸軍大佐家境很富有在俄國階級制度中要算上等的家庭凡俄國上等家庭間之談話大多用法語故都氏從小兒的時候不懂俄文但是都氏怎樣成了個俄國的大文豪呢這郤是一件可怪的事原來那時都氏家裡有個僕人這僕人雖粗知文字而對於文學的興味很濃面前私下備了許多的文學書普希金Ponshkin與哥却里Gogol的小說頗多他得暇嘗嘗敎授小主人於是都氏乃有本國文字的基礎以後對於俄國古人的詩歌的古文益加陶冶而其所以對於本國文學研究興味之濃者則僕人以當代詩人Kheraskor所作的Rossiad給他吟誦遂大引其藝術天才之反應故都氏旣成爲名家旣號召民衆作者顧字裡行間頗多詩意故今人多有稱都氏爲詩意的寫實家云要之都氏旣受於僕人則僕人之功殊非淺鮮美國小說家多以滑稽見長而墨托温最著名墨托温Mark　Twain的眞名沙莫爾喀里　司生於一八三五年死於一九一0年蓋距今不過十多年耳爲文章好爲滑稽家言然時有所諷不僅　笑怒罵拉雜成　也當其爲某報編輯主任時常發表滑稽的著作閱者爭購於途當有定閱某甲投函於墨氏詢所寄報中見有蜘蛛一枚是何朕兆墨氏隨即覆之答說頗爲捧腹其言曰親愛的定閱的朋友你從你的一份報紙中發現了一枚蜘蛛承見詢是吉兆還是凶兆遺蜘蛛躺在我們的報紙裡發售人旣見了之後郤不曾通知你一聲所以他能夠在報裡做了個巢很自由而安穩的活着到如今咧 
談叢 
[小說叢談（十六）] [  寂寞徐生]  
　　梁任公世人僅知爲政治家不知亦一小說家也戊戍變後在日本辦新民叢報外又辦一說報名曰新新小說有未來中國記等篇行文流麗造意新穎書中主人名曰黃興不料與後日革命偉人喑合亦佳話也梁先生文章最動人目即妙在有小說作法如最近所著歐游心影錄非以小說體裁出之乎烏乎以先生之才之學從事於吾小說界必能發萬丈之光明即爲先生晚年自娛計亦得也先生其有意乎况先生之論小說價值謂度世之不二法門其重視小說可知矣先生之言曰小說有不可思議之力四曰熏曰浸曰刺曰提一曰熏熏也者如入雲烟中而爲其所烘如近墨朱處而爲其所染楞伽經所謂迷智爲識轉識成智者皆恃此力人之讀一小說也不知不覺之間而眼識爲之迷漾而腦筋之搖颺而神經爲之營注今日變一二焉明日變一二焉剎那剎𨚗相蛻相　久之而此小說界之境界遂入其鑿臺而據之成爲一特別原質之種子有此種子故他日又更有所觸所受者旦旦而熏之種子愈盛而又以之熏他人故此種子遂可以徧世界一切人間世有情無情之所以成所以住皆此爲因緣也而小說則巍巍焉具此咸法以操縱衆生者也二曰浸熏以空間言故其力之大小存其界之廣狹浸以時間言故其力之大小存其界之長短浸也者入而與之俱化者也人之讀一小說往往旣終卷後或數日或數句而終不能釋然讀紅樓竟者必有餘戀有餘悲讀水滸竟者必有餘快有餘怒何也浸之力使然也等是佳作也而其卷葉愈繁事實愈多者則其浸人也亦愈甚如酒焉作十日飲則作百日醉我佛從菩提樹下起便說偌大一部華嚴正以此也 
雜話 
[小說小說] [  張枕綠]  
　　小說是一種美術的文學而含有敎育社會的潛勢力故其組織別成格趣不求盡人皆知而取材貴有精思文體最宜白話二者並重能事可盡設有偏廢不是全材 
　　泰西名家小說一稿旣脫萬金可易一編旣出萬册立罄小說家爲社會所崇仰小說界傑出之材自不絕如縷反觀吾國小說之價值在普通社會之目光中其佳妙者足供酒後茶餘之消遣而已（所謂佳妙與徒視其情節離奇與否而定小說之眞趣能領略者蓋猶鮮焉）小說家之地位亦遂降而等於說書賣卜者流爲一班人所蔑視其所得之待遇與報酬若是其陋才難不足歎已平心論之吾國小說之不發達雖半由於社會文明程度之去古不遠無所促進於其後而社會文明程度提高之不力社會教育家不能辭其咎吾國人缺乏互助能力於此可見一斑矣 
　　吾國但有短篇紀事之文夙無所謂短篇小說有淸之季報章雜誌相繼創興始稍稍發現殊不足滿吾人之意其後譯稿漸夥間有佳什又苦限於文法不能盡其原意近來文學潮流漸趨合理少數譯者大變守舊之態度以盡其介紹之能譯法雖不無待商之處要亦不可謂非吾國小說界之好現象循是以往採是去非不難攻玉他山得短篇小說之正軌特創作之品猶鮮堪入目者深願吾國作者努力創作弗讓西邦諸家專美徒以迻譯爲快也 
瑣錄 
[說林拾雋（一）] [  老薌]  
　　欲戰勝憂患者則學術爲奏捷之利器 
　　安有堂堂男子爭利鬨鬥 
　　金錢者世界萬惡之魔鬼也苟此魔鬼附著其身則窮凶極惡之事業成矣 
　　凡人一陷身於罪惡之樊則惡務極罕能　袚 
　　吾人守身如守履也其履苟無汚潰則常保持如新一踐淖中便恣涉泥滓不問也 
　　邪惡之和地胎於　利殷紅之心房一飲食泉盜泉之水則立變爲黑 
　　世人輒云放下屠刀立地成佛吾則謂必有佛之聰明佛之定力屠刀始能握能放芸芸衆生恐握之而不能放之無寗勿握爲愈（以上均星媒） 
[說林拾雋（二）] [  友鶴]  
　　人生在世無非是鏡中的花水中的月雲中的蜃樓海中的泡影那一椿不是空那一件不是空 
從來情之發現每在那悲愁怨苦之中（以上　夢痕） 
　　貞操貞操從古至今也不知坑死多少女子（禮拜六一０七期虛僞的貞操 
　　世界一天不到末日他們永遠排擠永遠不平起一種升降（同上波） 
　　世界中的男女人人都有心的他們一生的事業無論成功失敗都根據在他們心中的一念之微（禮拜六一０三期一念之微）（却酬） 
小說 
[猛省] [  吳調梅]  
　　夕陽節林際而紅五七郎　耕　嘆自語曰吾運胡蹇七戰不得一廬老谷乃謂日來吾氣色有佳朕良運當至吾必更擲一孤注勝吾負償矣喃喃中荷鋤盤散行已而至一板扉擎鋤抵扉閈然作聲板扉格格而闢七郎入室呼具飯其婦蓬首坐短椅嘆曰昨日賣布得七百錢爲汝將去復胡得炊七郎曰宿餕無有耶婦忿忿對勿有七郎大聲曰勿有亦無妨試待我返與若飽餐言已入側室其婦踪入七郎曰田單何在婦曰欲胡爲七郎曰易資作孤注耳婦駥然曰七郎若非癲耶若即勿欲謀活置我何地七郎曰我亦知之然我且享佳運必得什之又胡惜區區升斗婦毅然曰勿　作田單必勿允將去七郎懇曰將去明日歸矣若且悅吾有智必無害婦勿聲七郎再促婦憤唾之七郎大怒拳之跌戶外婦搶地大哭已而七郎得田單出婦急起欲攫田單不及踉蹌且哭且追七郎若勿聞怱怱而去 
　　胡家谷有一斗室炬燭通明中有衆二十許立者坐者虎視耽耽者烟氣氤氳圍一桌老谷默然外向坐擎一樽覆盆上下搖之盆中色子聲鏘然老谷乃擱其盆如有所待二十許人爭探其　得資佈桌上幾滿七郎探錢累累擲老谷右唲老谷曰十千文壓虎額趣償我三十千來老谷微笑去覆已而曰王七負矣七郎視色子微喟自趨其額而盆中鏘然聲又作老谷乃唲七郎笑曰王七若勿欲雪一敗之恥耶七郎急應曰胡勿憤然以巨襄擲老谷左大聲曰二十五千在龍頭若試我眼力再北者非夫也覆去老谷徐曰王七自視之王七急視盆中四色子爲四爲五爲二爲三色駥心悸額汗瀋出老谷嬰嬰大笑七郎悲憤掉臂出門去隱隱猶聞老谷嬰嬰聲襲其後也 
　胡董事坐室中握籌忙計簿忽聞叩關便喚阿興阿興入董事曰阿誰剝啄試啓之阿興唯去啓關凉月奪關而入七郎立月光下問董事先生睡未阿興曰王七郎耶來此何作胡先生坐室中未睡也七郎曰有事白董事先生言已便入見胡董事曰董事先生胡董事躊躇曰若非來取田耶然必計一月之息七郎急曰並非吾需更貸三十五千董事曰善更以三畝五分來足矣七郎曰吾田已盡此願董事先生慈悲更寛假耳董事詫曰然則七十千哉曰然曰若胡來此奢望若不審我成例耶曰良審懇董事先生例外耳董事慍曰例外是烏可者七郎安得破吾成例七郎曰非敢設董事先生售此三畝五分又寗止七十千文董事怒曰董事先生詎嫌汝田產者以三十上七千來將田去耳瑣瑣胡爲不然速去無久留此言已又喚阿興意欲逐客七郎無已慘然曰董事先生尙有舊屋兩間董事乃色霽徐曰舊屋兩間二十千耳七郎急曰即二十千胡董事乃微笑書劵令七郎署十七郎累累携二十千而去胡董事乃詔阿興曰即往告王七郎婦謂七郎田宅已入董事薄册不久非若夫婦有矣言已微笑 
　　七郎復至老谷室衆博方酣見七郎再至咸晚之七郎直入圍然良自惴惴下注殊謹則稍稍有所得意亦稍慰時擎盆搖色子鏘然者爲老鐵頗失利憤然去覆色子微動七郎負注十千則攘臂大呼老鐵有詐臂橫燭墮燭淚落老鐵衣袖老鐵大怒奮臂拳七郎顱七郎憤然還擊之衆起攫七郎錢鬨袒老鐵羣毆七郎七郎奪戶走踉蹌半里許憇大樹下羣亦勿追時天色味爽鷄聲喔喔啼曙矣七郎不勝悲憤曉風落襟前颯然忽猛省嘆曰王七郎不欲爲人耶胡墮落至此亟起欲行忽隱約見道上一人奔至旣近爲一老者七郎識之低聲曰非周老耶老者已至七郎前見七郎駭曰王七乃在此七郎有慚色周老復曰若曾奪汝婦田單去耶曰然抵三十五千曰若曾以汝宅質於胡董事耶七郎鳴咽曰抵二十千悉輸却矣周老曰唉汝婦死矣七郎駭曰胡以死曰爲汝掛牀頭而死七郎乃大哭暈去 
　　落照林厝新棺一樽夕陽如血墮黃泥作可憐顏色可憐顏色中伏一王七郎痛器自撾新棺前旣而暈去忽隱約聞婦喚七郎曰七郎猛省七郎猛省七郎驚醒則楓葉瑟瑟落肩際秋風過林隙剩殘響而已七郎乃起嘆曰省矣省矣已而狂奔返其廬縱火室中烟焰漸起村人羣驚大呼失火而七郎立男塍間烈烈狂笑苕莓曰七郎痌矣 
[自由談之自由談] [  鵑]  
　　偵探小說以英國福爾摩斯探案爲最著其描寫福爾摩斯也在在得一靜字訣無呌囂隳究之弊後有作者咸不之及吾友小靑讀福爾摩斯探案者久遂有東方福爾摩斯探案之作鉤心鬥角正復不弱於西方之福爾摩斯吾殊願觀其有成也 
 
 
 

Page 15

 
 
   
 
 

Page 16

 
 
   
 
 

Page 17

 
 
   
 
 

Page 18

 
 
(第八十九期) 
[兩週間世界大事撮要（圓）]  
　　統觀兩週來所接路透電訊歐洲時局已入平靜之域德國自接受上月倫敦高等會議之哀的美敦書後所負之賠欵已陸續如期交與協約國戰事罪犯已在萊浦齊開審惟南方巴威略爾邦對於解除軍備問題猶有延期實行之意已經英國嚴厲對付至上西萊西亞柯方蒂叛變事件自英國派遣萊因倫英兵四大隊入境後英法前嫌盡釋惟波蘭人與德兵間仍有戰事英國所發起之高等議會將以解决上西萊西亞分地問題者因法國主張先行召集委員會故其會期已無限期展緩 
　　英國礦工自四月一日開始罷工中旬三角同盟爽約月杪商部之談判决裂迄於五月中旬路工運輸工實行抵制外煤之决議其間經過情形迭誌本增刋至上月二十七日首相又復擬出暫時解决辦法數條商懇礦工承認各地礦工以首相之建議有不接受則政府將施行强迫公斷之聲明故皆不樂認可惟首相辯稱始終未曾提及强迫公斷之字樣云果爾則礦工或可接受首相之臨時辦法而礦主礦工又有重開談判之希望矣同時路工運輸工巳取銷其上月抵制外煤之决議於是礦工方面益失去一有力之後援此上月月杪之情勢也至本月三日礦工正式答覆政府拒絕其提議礦主之答覆則謂礦工必須放棄其全國利益共同分配全國工資一律解决之要求而後爭端可圖解决是雙方並無接近之望而政府之提議不啻虛設矣然一線希望未始不由此得之蓋礦主之覆文除陳述意見外并提出改善條件之計畫願視礦內之情狀增加礦工工資五日（上星期日）又由礦主聯合會會長致書礦工聯合會書記邀請礦工幹事員會談一切當由礦工允可次日雙方開聯合會議聞礦工未提及全國利益共同分配一字礦主亦已覺悟須擔保工資最低之工人能獲可以餬口之工資雙方意見旣漸接近則解决之希望當可實現矣七日聯合會議延會聞最後礦工對於礦主提議之態度將由礦工代表會議及各會員投票表示云云 
　　英國礦工風潮未了棉業工人又忽繼起初棉業廠主擬减少工資百分之三十乃與工人磋商其事上月杪連日談判形勢已極危亟至本月三日僱主作最後之企圖希望阻止罷工議减輕工資爲每磅減五先令而工人祗允減去半先令談判卒致决裂四日即開始罷工直接受影響者有工人二十三萬人連間接者共有六十萬人罷工二日工部大臣即出面爲之調停邀同僱主雇工在倫敦分期會商今定於十日可望雙方在孟郤斯德開聯合會議云 
　　英國機器業油漆業之雇主亦於上週中分別發出減少工資之通告或將引起鉅大之罷工風潮亦未可知 
[對于英日同盟之輿論一束]  
　　本年七月十三日爲第三次英日同盟滿期之時其賡續與否關係於遠東及世界局勢者甚大日太子以皇儲之尊特遠涉重洋訪謁與國此其用心彰彰然在締兩國之舊好也英國之帝國會議開會在即各殖民地首相聯翩戾上對於英日續盟問題各有重要意見發表於路透電訊各國輿論莫不重視其事以爲將來世界和局之能保持與否全繫於此返觀吾國除遞一紙聲明外社會中一般人士懵焉未曾注意及此也抑知事之與吾有切膚關係者固莫此英日續盟問題若也因迻譯各方對此之論調以窺友邦之輿情而爲國人研究之資料前二星期載京津泰晤士報華特海特及密勒氏評論報賴滿二君之論并一九０二年一九０五年兩屆同盟條約之全文 
（其三）密勒氏評論報金士諾司之論文 
John　Winckworth　Kingsnorth 
　　英日同盟苟誠有利於締約國則獲實利者必爲日本無疑也最近日本外交時報有一文論英日同盟曰在實質上英國所得於同盟之利益大於日本云云日報雖作如是觀而試一察一九0二年一月三十日第一次英日同盟締結以後遠東時局之眞相則知日報所言去事實遠矣蓋日本之所以能在中國及他處獲得多數地位者以有英日同盟爲之護身符也 
　　日本運用外交政策之結果最先墜入彀中者厥爲朝鮮第一届英日同盟約文之第一條曰締約國鑒於種種特殊利益例如英國在中國之利益日本除在中國之利益外并在朝鮮國內自政治上工業上商業上均有特殊利益故互相承認此種特殊利益如爲他國之侵略行動或中韓本國境內之騷亂所危及而必需協約國之一方加以干涉以保護其人民之生命財產時則應取凡爲保護此種特殊利益所必不可少之種種手叚依此條文英日同盟原爲阻遏俄人南下侵犯滿韓而設者今其結果則以日本勢力代俄人勢力矣是後日本逐步併吞朝鮮之事實盡在同盟約文中可以考見之一九0五年八月五日之第二屆盟約其第三條曰日本之在朝鮮應有政治上軍事上經濟上之最高權利英國承認日本在朝鮮有權行使適宜并必要之指導管轄保護行動以穩固并增進前項權利只須其所取之行動不背列强之工商業機會均等主義是時俄國適爲日本擊敗俄勢衰微日本乃繼之以興矣 
[瓶式房屋]  
　　美國新亭休州某村中有一木製巨瓶高三十五呎徑十呎本爲某公司之廣告建築物近有好事者改爲居屋內分三層有膳室臥室電燈電話一切陳飾應有盡有中以環形之盤梯連貫之門窗無不微帶彎形大瓶旁之小屋爲廚房上圖左爲瓶屋外觀中爲瓶內構造右爲瓶屋之上部西人好奇誠無奇不有矣當日本對俄宣戰之時其天皇曾宣言於全世界曰朝 
鮮之完全爲日本最所關心之事又曰朝鮮之獨立應竭力維持之然至一九０六年而日要本任伊藤氏爲朝鮮統監一九０八年伊藤宣言日本無意併合朝鮮之意孰知言猶在耳而伊藤又於一九０九年宣言朝鮮當與日本合併一九一０年八月二十日日皇正式宣佈朝鮮併入日本帝國版圖於是而朝鮮自主國之資格祗爲歷史上之陳跡矣是故一九一一年七月十三日之第三次英日同盟約章竟無一字提及朝鮮矣 
　　一九０五年日俄之戰日本因有同盟之扶助得使法國不敢加入俄國方面及戰後則復根據樸次茅斯和約獲得庫頁島緯線五十度以南之土地同時旅順口關東租借地及南滿洲鐵道之俄國權利亦均移歸日本 
　　自朝鮮之合併迄於一九一四年歐戰開始之時日本在東方獲得土地之舉動似稍停止然在大戰時期中日人乃大事利用同盟成約與英法意三國交換牒文取得三國對於日本接管山東及北太平洋羣島德人權利之許可三國之所以不顧後患予以此類換文者亦以受日本之要挾謂苟不如意則其加入德國方面不得巳而許之也及歐戰告終日本在凡爾塞和議席上乃能得英法意三國之援助獲得山東德人權利及太平洋中赤道以北德屬羣島之代管權如願以去是故朝鮮也南滿鐵道也關東租借地也庫頁島之一部也山東也赤道以北之德鳥羣島也皆日本直接或間接根據英日同盟所獲得之利益也 
　　日本之所以欲求英日同盟之賡續者其用意亦可得而言其一當各國聯合出兵海參崴之時原有事平撤兵之成約在先今日日本在西比利亞之地位頗有違反前約之徵象彼之所以竭力阻遏過激潮後之東指者無非藉是鞏固其自己地位一俟時機一至即可得各國之公認也而欲西比利亞方面覇權之確定則非英日同盟之三次賡續不爲功復次南滿鐵路與關東州租借地之權利雖經一九一五年二十一條之强制要求而得延長九十九年惟二十一條之在國際聯盟大有不可恃之勢萬一中國賴美人之協助而竟將二十一條取銷則南滿鐵路及關東洲之權利當於一九二三年交還中國此日本之所最不甘心者也彼乃謀以山東爲交換品以避免南滿權利之交還預度日本之計畫將交還山東於中國而索償於南滿謂日本自攻佔靑島後經營山東不遺餘力所耗資金爲數甚鉅今交清寒山東日本固所願爲惟應續租南滿與關東以償還其歷年所耗之資財如是則二十一條雖廢而南滿關東仍繼續在日人之手然欲實現此計畫非恃有英日同盟之存在得英國之援助不爲功也其三日美間關於雅泊島代管問題之爭執在國際聯盟中日本雖已得英法二國之援助而究不若有英日同盟而後可使英國直接援助之爲穩妥也今者印度亂事時有所聞是否出於日人之挑撥雖不可知而日本之勸令英人賡續前盟固已振振有詞矣去年日本報紙之論調對於印度土民反抗英政府之舉動頗有表示同情者此其用意槪可見矣 
　　總之列舉過去與將來之事實以觀英日同盟賡續而後獲實利者日本也英國何有焉 
[附第三届英日同盟約文]  
（第三屆盟約俱載前期） 
一九一一年七月十三日 
（重譯一九一九年日本年鑑） 
　　日本政府鑒於英日同盟之在將來必能對於普遍之和平與安寗奏莫大之功效極爲滿意故觀察目前時勢實有展長同盟時期之必要以鞏固東方之永久治安同時又願在原有之一九０五年盟約中加入適宜之修改以應付同盟締結以後時局之重要變更并便利本同盟保持和平原意之完成日本政府旣有上述觀察即與英政府交換意見又得英政府之完全了解英日兩國即締結此修正之同盟條約 
　　序言英日兩政府鑒於一九二０年八月十二日締結英日同盟以來時局上發生重要變更并深信如能適合此種變局修改盟約則必可於普遍之安穩與休養奏大功效故互相協定下述契約以代上述之盟約其目的與前約同即 
　　（甲）鞏固并維持東亞與印度地方之和平 
　　（乙）穩固中國之政治獨立領土完全及各國在華之工商業機會均等主義以保全列强在華之共同利益 
　　（丙）維持兩締盟國在東亞及印度地方之領土權利并保護在該地域內之特別利益 
　　第一條兩國互認如在英日間政府之意見以爲上文序言中所載之某種權利受有危險時則兩政府應互相誠實通知並共同審查應的妨之防禦手段 
　　第二條如因他國之無理攻擊或侵略行爲而締盟國之一方不可不捲入戰爭以保衛本約序言中所載之領土權利與特別利益時則締盟國之彼方亦應立即出兵助其同盟共同作戰非經互相約會不得媾和 
　　第三和要兩締盟國互認無論何方非與又一方面磋商後不得與他强單獨訂結有害本約序文所載目的之條約 
　　第四條苟或兩締盟國之一方與一第三國訂結仲裁條約則本約並不勉强該國負有對其所訂仲裁條約之第三國開戰之義務 
　　第五條締盟國之一方對於他方如依照本約盡武裝的協助時其條件及援助之方法應由兩國海陸軍官吏共同協定之并隨時對於相互利益之種種問題完全磋商之　　第六條本約簽字後立即實行此後十年中繼續發生效力如在十年滿期之十二月前締盟國兩方各不表示願意廢止之意旨則應繼續有拘束力直至餘乘之一年滿期爲止又若十年滿期之時締盟國之一方適在戰事中則本約繼續有效至媾和時爲止 
[美國議員團視察中日韓三國之報告（十五）]  
（二十三）製造局公園之游園會 
　　是日下午游觀東京店肆街市頗饒興味四時赴製造局公園之游園會園建築甚古而聲名頗著與某大製造局相毘連故名製造局公園東道主爲日本之日美會該會在紐約及美國其他大城遍設分會會員大半爲會游學或經商於美國之日人及嘗至日本之美人是日與會之美日男女不下數百人是園爲余在東方所游最大公園之一其中古樹參天流水瀉地碧草平原有似郊外牧塲一切房屋園圃莫不雅麗宜人游息其中者常有千人之多然即增至數千當亦不至擁擠也 
（二十四）東京市尹之宴會 
　　晚間東京市尹宴吾曹於某大餐館館臨貫城之河旁有園林之勝中有二樹聞係東鄉大將於一八七八年所手植者田尻伯爵夫婦及市政廳各官員在大廳中欵待吾曹跨河建一熖火架日旣暮大放熖火彩色倒影河心便成奇觀有一道演成日美國旗式中嵌歡迎Welcome一字觀熖火後至狀似劇塲之一大室筵席即於設此席間有歌有舞滋令人悅日人之舞恒爲女子男子之舞余未之覩然余料有時或得見之也舞旣畢繼以幻術此叙甚樂嘆爲奇觀 
（二十五）東京之游覽 
　　翌晨（九月七日星期二）余僱人力車遍游各大街車極適意悠然獨游以此法爲最佳車夫得乘客便可橫行街市狀態頗傲若得美人乘客則其速率較拖日人時爲緩蓋料美人不致促令疾行趕路也行時作許許聲以警行人及其他車輛空車皆停留於路外車資頗廉然與中國人力車較則猶昂貴在華第一小時約墨銀五六角在日則需日金一元二角約合美金六角逾一小時其價依次低減 
　　午後余與某君乘其汽車盡游東京各街過皇宮見高牆廻繞完美若新牆下有濠闊約百呎牆以大小不一歪斜不齊之石塊不用泥灰砌成之歷數百年而猶完好若此實足驚奇車經狹窄擁擠之街道淸潔闊大之馬路空氣新鮮草木美麗之公園以及顯宦鉅商之私邸過澀澤子爵之門其管家者導余等游觀其家園則其住宅反不若資望財產較小於彼者之佳也後登園中小山上之觀象台台作圓形可容多人四面皆可外望由此俯眺東京之工業中心歷歷在目導者指二三十黑烟繚繞之烟突而言曰當澀澤子爵之開始經營此城時全城祇有此類之烟突一今則已如許矣得此成績子爵與有功焉藉子爵之惠而得工作者不知凡幾東京之所以有今日之盛者亦渠之力也烟雲潦繞之烟突即子爵之紀念碑也廣厦宏居宜其置諸度外矣 
（二十六）美國同學會之游園會 
　　午後二時同人聯袂至東京郊外帝國旅館經理林君之私邸赴日人美國高等學校及大學同學會之召美國之著名學校幾咸有日本代表與會林君之住宅窮極富麗近屋田地遍植稻黍之類林君顧而言曰極目四望惟見彼之屋宇蓋其家園之四週皆植林木以障人眼也東道主約有二三百人彼等特設高大之篷屋以備作種種游戲焉 
　　九月八日之晨天雲皎潔吾曹復出而漫游於都市間益覺其富饒而繁庶矣城中共有居民三百萬人近郊約有五百萬人市郊幅員若是其廣者實因房屋泰半祗二層不能使居民積聚一處也屋頂之瓦幾全爲深灰色東京內外河道縱橫頗利於交通 
（二十七）大太平洋會 
　　一時半赴大太平洋會該會之創辦者爲檀香山之福特Alexander　Hume　Ford君偷稅等遇渠於檀香山彼嗣即與吾遭偕遊是日會於國會中上議院議員之總會是會以增進太平洋沿岸各國之利益避免誤會鞏固和平爲宗旨日本中國墨西哥美國名人之到會者甚衆所有演說皆以督策和平爲主旨 
（二十八）東方之靑年會 
　　靑年會無論在華在日俱能組織堅固成功卓著彼等之工作大足爲美人助服務其中者皆爲有作有爲之美國或當地靑年東京之會所爲其自有這產中有健身房等設備頗週該會邀同人於四時至五時參觀其各部同人觀然從之 
　　吾團某婦遇日婦二昔時在美之同學也故喜出望外余又遇某日人蓋爲東京靑年會之經濟柱石彼嘗數至羅司恩格爾司Los　Angelos名伊藤今爲日本煤油業之領袖渠亦嘗遊加利福尼亞及其他產油各州以考察煤油業余見日本油業頗有蒸蒸日上之勢 
（二十九）商業團體之歡迎會 
　　晚間赴東京日本橋商社之盛宴東京地方分爲數區日本橋其一也其區域較吾美市區稍大商號之名每冠以區名以便尋訪商社頗以美國之商會日本橋顯爲東京之重要區域是日之歡迎會亦頗豪盛 
　　會終相與赴樂倉餐館之劇塲舞臺頗寛廣所演爲純粹日本式的舞蹈而佐以日本音樂中有歷史舞一舞者衣服窮極華麗其步趨備極莊嚴日本舞術可以此爲代表後繼以輕盈舞進退之動作較前爲多歌女十二三參與其間蓋不若前者之嚴肅矣 
　　舞畢入座就食此次不席地而得坐於椅上矣食堂甚大筵席沿三壁而設頃間歌舞者與特召之日婦多人竚立四週侍食筵菜爲日本式的中有生魚片一盆吾團婦女見之頗以爲異敢嘗試者甚少 
（三十）日本國務院之宴會 
　　九月九日吾曹擬赴橫濱應二處之宴然在十二句半啓 
程之前首相原氏招本團下院議員赴外務部正式宴會部中陳設席上菜餐皆極樸質陪席者爲首相及陸軍海軍交通敎育總長等各總長皆中年人敎育總長中橋德五郎爲一九０九年到美商務委員之一席間雖不覺寂寞凄凉然並無演說者 
　　席散後即搭特車赴橫濱歷一時許抵車站下車後逕至橫濱市政廳之大會堂與橫濱美國會社之歡迎會至此始得與活潑而熱心之邦人士不假傳譯共叙於一堂其樂無極該埠靑年美商共有數百人其品格之高尙不讓在東方他地所遇者彼等有四人出席演說陳述其在東方各國所感之困難言雖簡而皆中肯並謂凡此種種俱可特立法案以補救之本團中一二人作答詞皆允爲彼等修訂法案俾邦人士之經商國外者得享公平之機會以與人競爭太克賽司衆議員赫台Hardy氏之演說激昂慷良駒忠義溢於言表 
　　夕間歡迎團寺島神田竹澤田中樋口等復設宴相邀席間本團中數人對於日本僑民問題略有論列余則述所知之加利福尼亞情形之有關於此題者說明之余嘗一度以此爲某爵士略道之矣然次日余竟須對日本領袖政治家就於加利福尼亞問題重以較詳之議論陳述之也（下接沃士本君對於加利福尼亞問題之演說）金嶺鎭鐵鑛地圖 
[金嶺鎭鐵鑛調查記（譯遠東時報）] 亞漁 
日人經營山東鑛產眞相之二 
　　金嶺鎭鐵鑛位於山東臨淄縣之中部莊距山東鐵路金嶺鎭車站以北約四英哩距靑島一百七十英哩有枝路與山東鐵路幹綫相銜接起於金嶺鎭訖於中部 
　　鑛苗金嶺鎭鐵鑛沿山東鐵路以北綿旦約十英哩所占面積約一百七十方哩其鑛苗所含鑛質大半爲磁鐵鑛間亦稍有赤鐵鑛近據日本八幡Yawata國立鍊鋼廠所化騐其結果如左 
（一）赤鐵礦Fe2O3（二）磁鐵礦Fe3O4 
原重一八二一七一０噸四一七一一二０噸 
水氣四一二一０噸九０四七０噸 
凈重一七八０五００噸四０八０六五０噸 
鐵六三五八（百分）五六００（百分） 
水二一０（又）一四一（又） 
錳０二二（又）０一六（又） 
砂强酸四九四（又）九九五（又） 
硫磺０一０（又）０八五八（又） 
燐００五（又）００九八（又） 
銅０二五二（又）０二二一（又） 
然據中國農商部礦務處所化騐其結果則如下 
地面之圖地底之圖 
鐵六七０八六一二四 
赤鐵礦八一五七六一一八 
氱化鐵一一九四二三二二 
錳００八００七 
銅０一二四００五四 
石英一一六五七四 
磷００二四００三七 
硫磺００一四０一０五 
水氣二八七一一八 
　　金嶺鎭全部鑛苗之總額中德日三國之預算頗有出入德計在一００００００００噸以上華人預計約五０００００００噸而日人據最近查勘之結果與德人所預算不相上下其分配如下 
　　 [T13 ]一 [/T ]鳳凰山礦脈長二五哩厚三十尺地位在山以北查勘尙未竣事 
　　 [T13 ]二 [/T ]鐵山礦脈長一四哩厚四十尺上層鑛苗一一００００００噸下層鑛苗一三００００００噸地位在山以北 
　　 [T13 ]三 [/T ]玉皇山礦脈長三四哩厚八十尺鑛苗六三００００００噸地位在山以北 
　　 [T13 ]四 [/T ]四寳山礦脈長一五哩厚二十二尺上層鑛苗一七００００００噸地位在山之南端 
　　現據日本工程師ＮnSeuj報告謂全部礦區之測量與計算尙未完畢目前從事開採者僅限於失山一部份業經開出之礦已有六000000噸左右至於他處猶未着手開採也就實在情形而論鐵山開出之礦較去年爲减少蓋今年日本國有鍊鋼廠定貨减少之故也去年定貨總數爲二十萬噸茲以需要驟减價格大跌遂致由二十萬噸之定貨降爲十萬噸矣去年某時每日曾出一千噸左右而近來僅出二百噸左右 
　　金嶺鎭鐵礦數百年來本由華人開採惟祇限於地面一層耳如礦脈在地面以下者則棄而不顧矣一千九百十 
 
 
 

Page 19

 
 
在美遊學之袁世凱之姪 
四年歐戰發生之時是礦爲德人所開採彼等即以鐵山爲起點擬向總礦區開掘一千二百尺礦口一處次年日本軍隊登陸德人被迫而走工程中輟然是時竣工者已深六百尺矣 
　　德人走後日人接辦此鑛即於一千九百十六年開始工作迨至翌年年終已覔得鑛脈處深自六尺至十二尺日人視此爲偶然發見者故擬開掘較小之鑛口此亦不過謹愼將事免遭危險耳其後掘出三百尺以下又得四十尺厚之鑛脈一層遂自總鑛區開掘橫口數處以便從事開採近來日人對於此鑛不欲過事擴張故並未置有新式器械且該鑛目前亦無需一切起重機件蓋所有滿載鑛苗之盛鑛車由鑛口至堆棧均用吸力爲之運送而空車則由騾馬拖回原處也鑛廠中所裝置機件惟有鍋鑪室一間且亦並未使用總之一切設備僅爲必需之修理廠及日人所居之住宅而已華人鑛工皆居於鄰近之處故鑛中並未爲若輩備有宿舍是鑛自日人接辦以來機械上之新設備不過堆苗倉與起卸站二者而已均建於總鑛口附近之處每五分鐘可裝數車每車容量十五噸 
　　職員與職工此鑛現有日本總理一人日本工程師與工頭在鑛面者約三十人在鑛下者約二十人中國鑛工五百人此外日本警察四十人鑛工工資皆照合同規定每開一方米達給資一元四角至一元五角之譜所需工具皆由廠中供給未照合同所規定之工人每日只給四角 
　　是鑛至一千九百十八年三月底止所開出之鑛共計磁鐵苗七八二八八噸赤鐵苗六三九六五噸共計一四二二五三噸其分配如左表 
一九一九年一九二○年 
零售二一九六七七噸一九一四五九噸 
出口二八三四０噸一四四八五九噸 
價值二０四五０二日圓九五七四０六日圓 
每噸平均價七二二六六一 
[植棉淺說] [  關鵬萬稿]  
　　本淺說爲便宜適用起見將植棉上應注意事項一一記載删繁就簡務使易於實踐無論何人俱能了解實 
行旣不感困難成效亦易於顯著計共十四節其他病蟲害防除法另編摘要以期特別注意云耳 
　　一整地凡上年所種農產收穫之後用犂將土翻起愈深愈妙暫時不必耙勻使泥土透受風霜雨雪將來植棉病蟲害得以减輕及至播種之際再行作畦 
　　二選種及浸選棉種於播種前應先攤桌上仔細剔選其遭蟲蛀者或種皮軟白而未熟者或慘白無生氣者或腰間凹圓進者或扁圆者者槪行剔除一度剔選後將種子入水以手揉之棄其浮者用其沈者然後撈出以木灰攪拌摩擦俾種粒易於分離便於播種 
　　三播種期普通在穀雨立夏之間惟美棉須提早在淸明與榖雨之間切不可過立夏 
　　四播種量點播中棉每畝四斤左右美棉每畝三斤左右條播宜略增 
　　五播種法點播條播均可惟美棉以用點播法爲宜每穴下種四五粒深度一寸左右爲最適當過淺過深均非所宜下種後上覆細土用鍫略壓之如土質緻密宜用焦泥灰覆種蓋恐播後大雨土粒固結幼芽不易出土也 
　　六播種距離行間及株間中棉一尺左右美棉二尺左右 
　　七施肥棉之施肥可分三次大槪苗長至三四寸時爲第一次施肥每畝可施糞料五六擔能用骨粉更好（骨粉即用牛羊豬等之骨加水蒸煑數小時去其油膩然後敲研成粉如用骨灰則畝施十五斤即可施時愈早愈好遲則不及收效）如不用骨肥可以腐熟之米糠代之畝施二石許（米糠之施用法先堆藏空屋中灑水少許使發熱停若干日翻動再灑水少許使腐熟夏至新雨後撒入田中隨行中耕翻入土中）苗長至尺許時爲第二次施肥畝施豆餅或菜餅五十斤至七八十斤（視地之肥瘠而增减施時先將豆餅或菜餅研成粉末棉之行間作穴或溝撒入其中隨覆以土）及草木灰一百五十斤摘心時爲第三次施肥畝施薄糞料四五擔以上所述爲一畝之槪量植棉者又當鑒土壤之 
肥瘠審棉株之發育善爲酌斟之 
　八删苗删苗至少須行二次苗長三四寸時行初次删苗每叢留苗兩株迨長五六寸時行第二次删苗每叢僅留强旺者一株斷不可兩株並留否則互相擁擠收 
成必减 
　　九中耕棉苗發芽整齊後一星期當行第一次中耕法以鋤鋒輕研棉旁之土毋傷幼苗行間之土則宜鋤之較深至初次删苗後隨行第二次中耕初次中耕因鋤鋒甚近幼苗時有撥開附近土壤之弊故此次中耕宜向幼苗之根際堆壅以補前次之失至初次摘心後行第三次中耕續行壅土令抗風雨兼耐旱害爾後中耕無一定標準每逢大雨後須行中耕一次至行間不能容鋤而止 
　　十摘心苗長一尺五寸至二尺時將其頂芽摘去是爲 
初次摘心其適好時期大抵中棉在大暑以後立秋以前美棉則在立秋以後處暑以前頂芽摘除後傍枝乘勢發出長約五六寸時再將其頂芽摘去是爲第二次摘心凡摘心宜於晴天日中行之使受傷處津液流出立可凝結凡摘心時切忌陰雨 
　　十一除藥美棉生長旺盛下雨之後即在枝幹各處或腋間發生許多旁芽（中棉施肥過量時亦有此種情形）此種旁芽徒耗養分擾亂樹勢宜隨時摘除又如見主幹下端離地近處生出長而且粗之長枝此枝不能結 
蒴且妨碍他枝生長亦宜隨時摘去以使全株之勢力悉貫注於所要之部分 
　　十二灌漑棉如遇雨水順適之年固無須灌漑然當棉將出芽未出芽之際而遇旱魃及當夏日天晴過久棉葉呈凋萎之狀時均宜酌行灌漑外此二期則惟患多濕不愁乾燥無須灌漑也 
　　十三留種收棉之時宜選樹形整齊蒴繁而大成熟期早不罹病蟲害之棉株採其着生於中部之充實棉朶另爲收存留作來年之種子其末稍及最近下部一二枝上之棉朶均不宜留種凡留種用之棉採收後即宜薄攤曝以日光至十分乾透（約晒三天）後連絮貯於高燥通風之處切忌採後堆積令其鬱蒸如稍有鬱蒸之兆即宜屏棄另留又軋留種之棉絮非遇不得已事不可即行於秋季生機未伏之時亦不可遲至來春生機已萌之際其最適時期爲冬末春初 
　　十四收穫棉之收穫必須桃蕊開足絨絮乾透始可 
摘取摘花之時宜於日中朝露未乾夕陽將落均不十分相宜摘下之花將潔白無瑕之棉及萎黃或泥土汚染須分袋儲存不宜混合摘取之後先攤箔上仔細檢查以分良窳復曝曬三日然後貯藏（其貯藏法詳前節） 
九年度各主要口岸海關稅收百分比較圖 
[九年度通商口岸（三）]  
　　長江各口長江上游各口貿易情形據四川報告收成尙足年初以爲好景漸臻悉如上年論中之預爲提及者不意適得其反有願莫償揆厥緣由蓋因黨爭激烈滇督唐繼堯統率滇黔軍隊與川督熊克武軍隊迭以兵戎相見加之盜賊猖獗歲無寗日民船往來與省內貿易輙爲所困蜀道之難外人於斯亦有感觸試 
爲兩軍領袖之互相雄長述其盛衰陳跡頗費追尋所不能已於言者其爲重慶近地一役最足擾亂大局彼時該處一帶爲滇黔軍所佔由對外貿易上視察誠以此役於商務上關係匪淺當七月之初滇黔軍隊獲勝七月十日熊督即棄成都而去完全敗北計雙方交綏不過數星期川省遂入滇黔軍之手未幾戰機忽轉熊督捲土重來甫交十月成都復爲所得自是以後滇黔軍一蹶不振退出長江上游區域十月十五日川軍又收復重慶際此干戈擾攘之秋貿易受害之烈自不待言⽦頭洋貨大爲退步出口土貨亦不見旺宜昌一口十一月二十九日軍隊譁變焚刦數處據稱損失之鉅計有數百萬兩芝蔴收成尙佳棉紗一物因四川銷場順利所以轉運出口之額增多川省赤糖因其價值甚廉進口之額亦增多不少故車白糖進口之額爲之減縮長江上游輪船航業日見蓬勃宜昌重慶間之一段添有輪般三艘中有一艘名隆茂號係由隆茂公司特在上海製造爲往來長江上游之用岳州一口桐油與芝蔴兩宗出口之陸續加多頗堪紀載長沙一口貿易之盛由於生銻純銻鉛鉛礦砂與米糧等出口大增之所致因該口所產米糧已由政府特准輸往國內各處計有二百萬擔之多 
　　長江下流各口漢口九江蕪湖南京鎭江各口本年變故多端復因黨爭而軍有事行動危及大局阻其貿易故鐵路交通貨物往來間有不堪其擾者漢口貿易進口之⽦頭洋貨尙覺不差英國市布粗布印花布染色布等遠勝上年以年初景象而論頗有可圖迨後大失所望蓋匯率跌落市面又受其影響印度棉紗進口亦在預料之數以下然本地廠家出品如湖北市布中國棉紗二種銷路逐漸推廣芝蔴荳類荳餅雖有若干出口而本年結果仍難得意磚茶廠停閉四家洋茶進口巳絕所謂一春茶務抱憾殊多查漢口一埠原爲工業中心點自新廠添設以後日見重要鋼質製造品曁機器之輸入從茲更盛即鐵路車輛之輸入其數亦增九江一口今春產茶色香味三者均臻上乘無如品質雖佳而運出之數則大跌茶貿易之不振大 
都因無國外銷場之故安徽一省產米最多本年收成極熟該省民食綽有餘裕以故運出之數不少每上米一石重一百四十斤價銀漲至七元八角中米一石七元四角價雖如此之昂仍覺易於脫手至開礦之新企業有正在從事創辦中者觀於由蕪湖出口之鐵礦砂大抵運往日本其數日增可知此項新企業似乎有利可圖該省當道復鑒於棉業前途之有爲已由實業廳將江蘇通州所選擇之花種分給境內產棉地方試爲種植其迤北一帶農家種菸之成效現已昭然可覩南京一口對岸即係浦口而大江南北膏腴之區及人烟稠密之處又有鐵路兩條爲之貫通脈絡形式之新管理之善該兩路兼而有之是該口所居之地位殊堪羨慕且可得直接運貨出洋之利益蓋行駛外洋吃水較深之船隻亦可溯江到埠英國市布本色漂白兩種上半年進口加多煤油進口亦多出口貨如花生仁菸葉兩宗頗堪注意本年有煤一萬二千五百噸運往丹國四千五百噸運往美國亦應特爲提出之事此項煤斤係採自徐州賈汪礦曁山東嶧縣中興礦該兩礦均由華人自辦每日出煤額數賈汪礦六百噸中興礦九百噸 
　　南方沿邊各口南方邊界各口如雲南所產之錫向之美國銷路今爲波利非亞錫攘而有之故雲南錫之貿易不克興盛而年初匯率又高與新嘉坡錫亦難爭衡思茅一口本年緬甸棉花貿易大有復振之象騰越一口棉紗棉花兩種爲大宗進口貨輸入之數足慰人意因緬甸方面價格旣低馱費又暫行減跌以是在雲南銷售大獲其利云 
　　中部沿海名口上海一口表面上雖有種種障礙如市面之壅滯係由購買外貨未得其當與夫以外貨爲投機事業有以造成之又如各國市况蕭瑟中國貨物之銷塲自屬减少其他則如銀價驟跌出人意外以及北方饑饉內亂頻仍民不聊生等皆足破壞中國最大 
商塲之貿易而一較其實本年情形反爲最盛之年各方面亦多有進步惟米價高漲使租界內寓居華人度日之艱爲之加劇查上海平時米價每石爲八元至九元約重一百五十斤上下本年七月間價忽漲至十七元之鉅以致罷工等事相繼而起其後始見平復本年由外洋進口之⽦頭棉貨超過上年甚巨英國棉業業巳漸復舊觀各種機器進口亦多推其致此之由係因工廠日興銷場所以不斷出口貨物較之上年略爲遜色絲與絲產受挫甚重棉紗仍覺大有生色並不以價格日趨低落爲慮棉花收成不過平平運出之數因而减少價格則無甚上落但出口减少之故亦由本地廠家銷用者較多杭州一口絲茶兩造皆不佳妙寗波一口因上年八月間颶風爲災損及花造本年棉花出口大爲減色即以留作本地製紗用之數計算在內較之往常亦少十萬擔之譜溫州一口禾之兩造亦因風災受害甚鉅後得大宗免稅米糧之輸入其困難始覺稍舒 
　　南部沿海各口福建之三都澳福州厦門三口本年環境安堵米之收成初造豐登夏間雨水過多田禾淹沒自民國三年以來當以此次水災爲最大故二造收成深受其害茶葉貿易縱有暫免出口稅維持之力仍難轉機福州一口運出之福建鉬礦砂鈄來似有奢望因此項礦產極爲希罕現在新有一種高速力鋼名爲鉬鋼需用此種礦產始可鍊成樟腦木料木桿加增之數殊爲顯著厦門一口糖業復活本年有大宗赤糖運往北方各口內以天津一口爲最多棉貨類曁呢羢類頗爲加增惟印度棉紗直有江河日下之勢可見上海棉紗銷塲之請辭汕頭一口澄海潮州境內之織造工業日新月異所出之貨以柳條棉布爲大宗銷路之廣不僅售於境內即運往香港新嘉坡曁曼谷等處亦屬甚多向由該口運進之印度棉紗其數銳減緣上海棉紗近來紗線之細貨質之優大有進境所以印紗一席已陸續爲中國紗所占祇有次等之孟買十支紗尙可爲個中翹楚罐頭食物廠向有三家本年又設立兩家廣州曁西江各口因兩粵境內政黨紛爭戰雲密佈西江東江所有商務幾乎完全停頓致各該口貿易均覺深受其累而廣州之大宗出口貨物如絲之一種本年收成之劣實爲從來所未有此可見貿易之凋零無從諱飾惟一俟地方安寗後必有復興之望可無疑義 
[本刊啓事]  
　　本刊第八十八期中國染業作者泰興張迭生君通信處本埠曹家渡達豐廠轉交外間函詢恕不一一答覆 
[氷上飛船]  
　　水上飛船吾人已知者也（見本刊第八十期吳蜀奇所著蜀江交通新計畫及上月靑陽港西人賽船時所用之機）美國某工程師近有氷上飛行機之發明利用空氣抵抗力在船後裝置推進機使全機前進其理與水上飛行機關全船可載乘客十二人速率每小時行一百五十哩 
 
 
 

Page 20

 
 
   
 
