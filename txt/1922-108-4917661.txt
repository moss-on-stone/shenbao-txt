# 1922 - 108 - 4917661

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
時評 
[不進不退（冷）]  
　　奉張謂曹如到津亦即進關是意固願進而尚不進也奉張又謂吳如返鄂奉亦撤兵直曹亦謂奉若撤兵吳可返鄂是皆可退而亦尚不退也其言皆爲可進可退而其實則不進不退若論其究竟兩方今日固皆進旣不可退又不能也 
　　進而言和固無其事退而舍戰亦難爲情此今日進又不進退又不退之眞情也進而决戰固無其力退而言和更無其名此今日皆望人退而不進己反可進而不退之私心也然而世間安有是理哉古人有言不進則退欲於其間求兩全之道難也 
國内專電 
　　北京電時局直不因張讓而緩和徐將召統一會議（二十五日下午九鐘） 
　　北京電張作霖允撤兵惟要吳赴鄂（二十四日下午十鐘） 
　　北京電曹電府謹遵鈞電畿輔軍隊專責於錕張使專任邊防吳使專鎭長江應請將奉軍出關錕卽令吳使返漢（二十四日下午三鐘） 
　　北京電吳二十三到鄭在列車上召軍官會議官長一律去帽金及肩章與兵同式惟臂上紅布寫旅長營長連長等字馮玉祥日内到洛吳卽返洛與馮會商馮軍運送異常敏捷前隊已到鄭州 
　　北京電唐官屯馬廠間奉軍所拆之軌二十二修復青縣馬廠之軌係直軍所拆尚未修復 
　　北京電固安一帶雙方佈防直據永定河南岸奉據北岸春水發不易架橋徒涉决戰點當不在此 
　　北京電趙倜眷屬移鄭州以堅吳志旋卽赴漢伴曹錕王承斌眷屬（二十四日下午三鐘） 
　　北京電徐昨派袁乃寛孟效曾劉恩源熊文朗赴保勸曹過津曹爲左右尼行（二十四日下午三鐘） 
　　北京電徐召張紹曾欲促其赴保洛一行（二十四日下午三鐘） 
　　北京電張紹曾昨到商於王士珍並謂調人去電僅致曹張次日始補發吳電實非公平王謂鮑廷九起草的（二十四日下午三鐘） 
　　北京電張覆六調人電進軍宗旨前巳通電諸公指導敢不遵從赴津一節如仲帥到津自當卽日就道共商解决藉副諸公息事寗人之意（二十四日下午三鐘） 
　　北京電港電陳以聯省說動孫孫覆陳宜乘吳對張之虚卽入湘出武漢陳未覆折衷派主張不北伐先運動外交承認西南然後北進 
　　北京電六國决提裁兵案於關稅會議非切實裁汰不增關稅 
　　天津電直曹復徐箇電云祇奉箇電感怵交深奉軍入關分屯京津一帶日内續進有加無已錕有守土安民之責深恐彼此誤會衝突轉令統兵長官嚴飭軍士凡遇奉軍處處退讓不得稍滋事端於原防地點不得前進一步由鄂回防軍隊並令各歸原汛屯駐休息總期恪守紀律不致驚擾人民上以免元首之焦勞下以保桑梓之安謐耿耿此心天日可鑒錕素守服從於我大總統尤有知遇之感兹奉明訓謹當奉爲準繩不敢稍有逾越惟有一意嚴束軍士保護人民靜候奉軍出關固防以竟息事寗人之志瀝誠上聞伏乞垂鑒曹錕漾 
　　天津電奉張復徐箇電云恭讀箇電仰見我大總統愛國恤民之至意欽悚莫名竊惟近年以來天災人禍外患内憂民不聊生國將不國凡有人心者孰忍甘爲戎首自召滅亡此次奉軍入關之宗旨純爲促進統一之後盾陳明鈞鑒並通告在案復於同日將作霖歷受恩遇始終擁戴之沈披瀝上聞諒蒙睿鑒是作霖鑒於華府會議以後形勢益瀕於危勉爲其難力顧大局絶不爲一黨一人一系之私稍存成見區區愚悃當爲天下所共諒吳佩孚前後各電肆口謾駡其致省議會電内竟謂作霖爲梁保鑣其存心之私識見之淺原不足責而以堂堂疆吏出此無賴語言抑何可恥凡此皆以一笑置之作霖辱受恩知竭誠擁護倘有絲毫權利思想或言行相違神明殛之伏願鈞座本當日蒞任伊始宣布南北統一之言發揚民智以謀富强作霖無不唯命是聽關内各軍巳飭嚴守原駐地點不越電池一步敬待鈞命特此奉陳伏維垂鑒張作霖禡 
（二十四日下午十鐘） 
　　天津電諸調人假河北安徽會館爲和平會議場已預備供張 
　　天津電昨夕九時日界吉野街王姓宅被盜刦去洋元千九百餘 
　　天津電津浦線奉軍現狀總司令孫烈臣駐天津第一路司令張作相駐安次第二路司令張學良駐楊柳青第三路司令李景林駐靜海縣現取守勢唯津保馬路線則取攻勢故新來軍隊多赴文安覇縣（以上二十四日下午六鐘） 
　　天津電廊坊奉軍定今（二十五）晚過河恐有戰事（二十五日下午三鐘） 
　　天津電保定順德間車輛擁擠不通現竭力疏通約一週方能復舊 
　　天津電張景惠孫烈臣張作相會於落垡站景惠已完全主戰 
　　天津電天津紳商又有二次逐曹宣言（以上二十五日下午十二鐘） 
　　蘭州電駐防狄道新建右軍統領宋道鳳來省領餉並對於防務向陸督請示機宜（二十四日下午七鐘） 
　　成都電劉湘擬辦四川大學有聘駱成驤籌備說 
　　成都電川北邊防副司令王鴻恩對南北態度不明輿論不滿 
　　成都電聞劉存厚又添購軍械 
　　成都電吳永珊熊克武等擬在省南門外蘇坡橋購地百畝組織新村楊森王纘緒等在瀘發起四川青年團 
　　成都電駐省楊軍王旅日内領到開拔費卽移駐内江避衝突 
　　成都電劉將升鄧錫侯任第四軍長（以上二十四日下午三鐘） 
　　漢口電二十四師九十六團步隊及機槍連敬日運完九十七團尚在岳又四十九旅長汪奎龍敬率步兵三營由岳到漢徑（二十五）北上 
　　漢口電沈鴻英部請北上助戰聞已得吳允許 
　　漢口電吳新田派參謀陳德增敬日到鄂商助械彈 
　　漢口電吳電蕭前認籌百萬尚差六十萬務急解洛應用蕭敬日召熊祥生入署商由銀行商借若干蕭敬日派諮議黄某解現洋三十萬赴保交前方備用又令兵工被服製革鋼藥各廠每日須加半工以濟軍需 
　　漢口電聞蕭電吳願親率隊北上効勞省防交劉省長維持吳以後方籌畫無人覆電阻止 
　　漢口電傳琉璃河方面有戰事吳已赴保指揮京保快車敬（二十四）停開（以上二十六日下午五鐘） 
　　漢口電漢至京郵件自徑起由滬搭海船送津轉京 
　　漢口電鄂民黨向海潛宋震由滬到漢將赴湘 
　　漢口電水利局長兼義劵局坐辦屈德澤省署敬令撤差 
　　漢口電孫傳芳派參謀孫銘吾趙汝璧徑日到漢謁蕭請撥該軍北上開拔費定徑晚赴洛 
　　漢口電駐鄂北洋第一師一旅二團敬日午後掛車四十輛赴孝感協防（以上二十五日下午十鐘） 
　　香港電總統府暫移粤秀樓辦公 
　　香港電陳炯明任内欠軍餉六百五十萬大本營擔任發給 
　　香港電李烈鈞漾（二十二）抵省面孫商北伐 
　　香港電敬（二十四）孫任梁鴻楷第一師長朱卓文暫署兵工廠總辦陳策長州要塞司令姜漢翹代理二師第四旅長擬於省署設軍務廳專理全省軍事案件 
　　香港電魏邦平第三師全部將留守廣州魏已將駐潯梧所部全調回魏與許崇智商定省垣治安由衛戍軍維持北伐軍一律不駐市區内 
　　香港電聞葉舉决班師回粤已首途 
　　香港電兵工廠總辦陳永善養（二十二）離廠出走率衛隊帶大砲機槍長槍等千餘同去 
　　香港電伍朝樞有任政務廳長訊 
　　香港電有飛機養日由英德往韶至銀盞坳忽墜下一機師死一傷 
　　香港電當道擬令駐梧北伐軍直赴韶不必來省 
　　香港電孫委陳慶雲爲航政局長張惠長粤海關監督 
　　香港電聞陳炯明離省時密電省外各部隊集中高雷候命 
　　香港電汪精衛昨赴滬聞與某要人有所接洽一說勸洪兆麟回粤 
　　香港電當道决將鹽稅仍劃歸國庫（以上二十五日下午十鐘） 
　　福州電厦聲報案移轉管轄記者楊愚谷徑（二十五）午由厦抵省省報界舉代表三人面謁高檢長准卽具保候訊（二十五日下午三鐘） 
　　蕪湖電各校全體徑（二十五）日舉行逐倪示威大遊行（二十五日下午六鐘） 
 
 

Page 5

 
 
   
 
 

Page 6

 
 
特約路透電 
[日諾瓦會議之新形勢]  
　　二十四日日諾瓦電第一委員會已重開會議今日大會空氣可視爲雨後之日光英代表認現狀爲滿意財政及運輸兩委員會之事件幾皆議完此爲巳成就之效果而經濟委員會現亦有良好進步 
　　二十四日日諾瓦電俄事專家委員會開議時俄代表提出一文聲稱如各國許助以充量之財力並允在法律上承認勞農政府則俄代表請完全取銷戰債並暫時停付積欠債權人之利息 
　　二十四日日諾瓦電英代表白根海氏言及大會之氣象深不滿意於從未以公允機會給與大會之人並謂渠信和洽之結局非不可得但若大會失敗則將成中古以還所罕有之黑暗時代 
　　二十四日日諾瓦電俄事委員會已休會主席聲稱續議無益衆視俄國提議爲極不滿意各國專家除俄人外將再集議以討論俄國之態度俟討論終畢後方與俄代表續開會議運輸委員會已决定由法國鐵路局發起儘速召集鐵路專家之國際會議 
　　二十四日日巴黎電日諾瓦消息大會各方面漸抱樂觀法代表午宴英代表時喬治與巴爾都曾有重要之談話聞討論極爲和洽雙方領袖皆承認採取共同態度之必要其所議定者頗顯示英法皆有彼此和衷共濟之意衆料此種結果將使大會之討論有美滿之轉機 
　　二十三日拉巴洛電洛蘭因英意主張如此而法比意見如彼波蘭處此地位殊覺困難故在羅國與南北斯拉夫國等會議時擬謀一折中辦法卒决定請法國勿行可使日諾瓦大會破裂之舉動 
　　二十四日日巴勒竇電法總理普恩責演說謂法國必附以不對俄德讓步之條件始可不退出日諾瓦大會協約國應保留管轄德國軍備之權此爲萬不可少之舉迨德國旣完全解除武裝法國定欣然步其後塵俄德除約爲休戰後最可怖之事件必須由協約國會同研究之無論此約所發生之新時局有何影響及於日諾瓦會議法國决計不稍放棄其根據凡爾塞相約而得之一切權利 
[國際聯盟會中之鴉片與嗎啡]  
　　二十四日日諾瓦電國際聯盟禁止鴉片委員會中國代表朱兆莘曾稱中政府之委員由十二省發出報告證實各省復已稍種罌粟之說但當道已下查見罌粟即行拔除之嚴厲命令云云兹有人以此事詢朱爾典爵士朱謂各委員之報告均屬無用且遺漏最重要之數省查本年二月間某某數省裁種罌粟之區域其廣爲多年來所未有估計本届收成當及一九○七年百分之二十五或三十朱又言印度繼續運鴉片至香港等處之政策令人甚不滿意蓋中國據此爲口實謂印度及他國旣能以鴉片供給國外之華人則中國曷爲不能自種以供國内之需用東方英人皆視印度之舉動甚足損碍英國之令譽 
　　二十四日日諾瓦電國際聯盟會前發出關於逺東鴉片貿易及出產事之問題請各政府逐條答覆今禁止鴉片委員會已將此項答覆討論告竣並通過關於中國增種罌粟及議同中政府提出遏制計畫之决議案日本代表聲明願贊成國際聯盟代表委員會調查嗎啡之輸入中國事 
[摩根氏赴應歐洲賠償會]  
　　二十四日日紐約電摩根氏已應賠償委員會之請加入該會攷慮籌募德國國際借欵事兹定五月間起程赴歐摩根公司現願代募五釐息加拿大借欵美金一萬萬元於三十年内償清且聽借者於二十年内照票面贖回 
[愛爾蘭之停止辦事日]  
　　二十四日倫敦電今日愛爾蘭二十六邑皆停止辦事蓋遵全體罷業二十四小時之通過也但南愛爾蘭仍照常辦事不過與自由邦交通已完全停頓耳 
　　二十五日倫敦電昨日杜白林全城寂然恍若鄉村此爲依照預定辦法全體罷工之現象自由邦直與外界相隔所有普通活動如火車電車輪船電報電話之類皆暫停止而商舖旅社劇園影戲館亦皆閉門除有人粘貼通告組織愛爾蘭勞工共和外昨日安然過去並未發生任何騷亂此種全體罷業之事恐將繼續發生 
[南愛爾蘭之亂事犧牲者]  
　　二十四日倫敦電本星期杪南愛爾蘭京城貝爾法斯死二人傷八人内有一婦人係赴教堂時爲炸彈轟死者 
[駐印騎兵之罷工]  
　　二十四日印度希特拉巴特電帝國第一騎鎗隊因嫌月餉太輕不肯衣戎服隊長下令凡違命者均須開除而第二騎鎗隊亦不肯臨場點名故第一隊之兵二百五十名第二隊之兵百餘名業經開除兵士無暴烈態度兩聯隊均有優美之戰績 
[英國之棉業爭端]  
　　二十二日倫敦電棉業工人之爭端雖相差現已甚微迄未解决僱主願照標凖工資減發十分之四以六個月爲期嗣後再减十分之一亦以半年爲期梳棉工人已表同意但須紡織廠主承認之而紡織廠主則要求立卽減發工資百分之四十五以一年爲期 
[英人之新加坡香港防務談]  
　　二十五日倫敦電德雷志氏函致泰晤士報謂英政府現未有充量煤油以派戰艦隊赴新加坡或香港又謂如目前有人施攻則新加坡與香港必卽陷失云云此種驚人之言不爲泰晤士報某通訊員所信據該通信員稱薩拉華克之新油礦可爲海軍部所倚恃無論何時海軍苟有需求即可隨時供給無虞缺乏新加坡海軍之能常得充量煤油供給者實賴薩拉華克前酋長之逺識云 
[美員之航務觀]  
　　二十四日倫敦電美國航務部駐歐經理希迪氏前因部事返紐約現已由紐約抵樸萊茅資據其所言在歐經費已減少百分之七十一希氏主張限制航路並銷減美船間之競爭 
[中法實業銀行案之牽連者]  
　　二十四日倫敦電巴黎電稱澈查中法實業銀行已株連太平洋海上商務公司該公司於一九一八年七月由加魯塞氏創辦現股東多人控告加氏違背公司法及喪失信用且有欺騙行爲聞貝爾諾特氏曾以中法實業銀行巨欵付與該公司當加氏解職時負該銀行之欵達一萬八千萬佛郎加氏則稱僅欠此數之四分之一 
[駐華意使之妻案]  
　　二十四日羅馬電駐華意使之妻杜拉索自華回國後覊留療養院今已出院由汽車載往不知名之地其地大約乃安柯拉不日將由法庭密訊其被控在北京旅館謀殺所妒之某婦案 
[各國近事記]  
　　二十五日匈京電大學教員匈人伊斯特樊錫氏稱已發明能以玉蜀黍梗製造纖維品與紙之方法 
　　二十四日海牙電瑞典國皇原定五月四日游荷蘭現行期已無期展緩 
　　二十四日倫敦電里加電線美國委員稱彼不信薩瑪拉美賑員爲飢民噬食之說彼並聞此消息 
　　二十四日紐約電聞英美銀行團議以英金九百萬鎊貸予巴西七釐起息以二十五年至三十年償清以代上年倫敦銀行家貸出之短期借欵 
　　二十五日海參崴電白軍己於三月二十一日占據雅庫斯克鎭紅軍紛亂敗退 
　　二十五日海參崴電雅庫次克城三月三十一日爲本地人民所組織之白軍所佔據赤軍敗退 
　　二十五日馬尼刺電巡江艦赫朗號載水兵三中隊今日午後五時起椗直赴秦皇島海軍大將史特諾斯氏亦在艦中按該艦爲亞洲美艦隊之旗艦 
　　二十五日東京電英太子今日仍駐函館定明晚赴西京 
[北方時局記]  
　　二十五日北京電大局復見沈寂但前途事變殊難推測吳巳决計作戰張或退或戰須卽作决今可謂詬詆恫嚇之時期行將終止 
公電 
　　王正廷通電各報館均鑒慨自華會交涉引起内閣風潮累月爭持愈趨愈烈近則京奉津浦京漢京張各路徵調紛馳羽書旁午奉直兩軍聞有不日開戰之說兵兇戰危大局堪虞山東密邇奉直戰端一開難免波及正廷承乏魯案善後對於魯省利害關係尤切庸敢爲諸公敬進一言查魯案自日德開戰以來久爲世界所屬目舉國所痛心一爭之於巴黎和會再爭之於國際聯盟華會開議經三代表之折衝各友邦之贊助日本始允將膠澳租界及膠濟鐵路等權利交還現在條約尚待批准撤兵力始實行魯省地方之治亂實與魯案有痛切之關係毫釐千里間不容髮正廷受任以來夙夜圖維期與田會辦協力同心外補華會一簣之功内慰同胞頻年之望不意奉直之間竟將以兵戈相見旣不惜燃萁以煑豆復何望完卵於覆巢顧魯省本非軍事必爭之地位當交涉吃緊之秋若令捲入漩渦勢必致地方治安秩序無以維持外人生命財末由保護鄰邦之責言將至膠澳之恢復無期不惟魯省數千萬人民同遭塗炭且恐中國國際上地位陡落深淵矣倘諸公能睠念大局化干戈而爲玉帛釋兵甲而維和平此固正廷所願代全國四萬萬同胞馨香禱祝以求之者也萬一勢成騎虎欲罷不能深望將山東劃出戰區兩不侵犯地方治安責成田督軍盡力維持庶幾魯案善後仍可進行而華會全功不致傾覆務懇一致主張鵠候明教臨電涕零無任翹企王正廷敬印 
　　孫烈臣通電各報館公鑒治國之道經緯萬端然必先具有統一之精神始克絜領提綱舉全國而納之正軌民國以還紛擾已極軍人政客互相爲用憑權藉勢同濟私惠間歳一亂視爲固然馴至四民騷然不可終日外人覘國者且引爲世界之憂外侮内訌至於此極而懷抱野心者方且予智自雄欲據中原一隅之地以驅除異己者爲擴張地盤之計以荼毒生靈者爲控制南北之謀循此流極勢必中央失統馭之權能全國罹分崩之慘禍曠觀大局竊用寒心昨讀張巡閱使皓電純以力謀統一爲着手之力爲國爲民用心良苦其以武力爲統一之後盾一語尤爲洞若觀火之論蓋欲謀根本上之統一非祛除統一上之障碍則統一終無由而成而今之爲統一障碍者類皆利用武力固己毋庸爲諱假令憑藉國家威靈策其羣智羣力和平統一指日實現如天之福抑又何求萬一不然則爲國家前途計爲拯民水火計烈臣分屬軍人義無坐視亦惟有執鞭隨鞬從諸公後期共戮力而已備豫不虞古之善教和平幸福不避犧牲特電奉陳伏祈深察孫烈臣敬印 
　　盧永祥敬電一南京省議會總商會上海總商會國貨維持會全國商會聯合會蘇州總商會鑒電函均已敬悉時局不安商民交困貴會以江浙共保治安拳拳見詢良佩熱誠永祥愛蘇之心同於愛浙永矢初志力維和平前復江蘇省議會來函卽已宣布此義然時局急迫如此欲維持江浙兩省之治安不在空言而在實力尤在安超然之態度方可息近逺之流言此永祥所以審愼考慮以求實踐乃閱吳巡閱使與齊督軍聯名馬電則是齊督軍已表示一方面之傾向竊慮諸公所酷愛之和平將因此而破壞諸公爲大局計爲鄉土計不知一爲省念否永祥忝綰浙符力當保境然念蘇有不靖浙難獨安故願諸公本和平之初衷促當局之覺悟以免江浙兩省完善之區致有危疑震撼豈惟蘇幸浙亦同之若諸公以蘇省當局表示傾向爲正當之行動而僅以和平保障督責於鄙人則非永祥所敢知矣電布悃誠諸希同察盧永祥敬印 
　　盧永祥敬電二江蘇省教育會分轉張季直盛星璇韓紫若張菊生段少滄陳叔通王丹揆陶拙存黄伯雨沈衡山盛炳緌袁觀瀾丁劍秋葉揆初沈信卿蔣孟蘋黄任之章靜軒先生均鑒篠電奉悉諸公愛重江浙之和平進策江浙之自衛鑒往察來語長心重曷勝佩仰永祥愛蘇之心同於愛浙永矢初誼力維治安昨復江蘇省議會來函卽已宣布此義然於諸公電示遲未遽復者前以江浙誼若唇齒當取一致之行動非有誠意之提挈無以應時局之潮流若僅塗飾耳目言不負責旣乖本懷重誤大局故不得不愼重考慮再布悃忱溯自奉直移兵海内洶洶浙處偏隅力能保境自無參加何方面之理由亦無傾向何方面之表示眞相灼然世當共見卽江蘇齊督軍初以兩省輔軍相依步趨一致聯銜通告爲請繼以調停見屬復以保境安民自明敝處一再電復未敢輕於發議蓋以時局觀測浙可自保誼難旁援以浙江完善之區何忍因牽涉而貽紛擾亦知蘇有不靖浙難獨安故寗爲徙薪曲突之謀用以效披髮纓冠之義乃江蘇當軸不以地方爲重馬日已與洛陽聯名通電此後蘇省治安恐難免受其影響不知諸公愛國及鄉觀念如何尚乞明教盧永祥敬 
　　馮玉祥等通電各報館鑒共和成立締造艱難志士頭顱英雄肝腦言之至爲傷心乃十年以來紛亂靡已揆其致亂之因一由於項城醉心帝制洪憲稱尊一由於張勳奴性未改大辮復辟蔡松坡滇池起義段合肥馬廠誓師兩次喋血千古同慨蓋國家之奇恥大辱莫過於變更國體背反共和豈第糜爛全國貽笑鄰邦已哉此次奉軍無端入關甘冒不韙以國家爲前提耶抑以箇人之黨見爲主旨耶國内議時之士當可不言而喻夫張勳復辟之罪魁國人不齒而張作霖引爲腹心屢請起用梁士詒帝制禍首甘心賣國而張作霖通電袒護爲之作倀跡其舉動帝制行將復活祥等厠身戎行頗知許國之義此次率師出關將以共和國之軍人與帝制派之軍閥宣戰若視爲奉直之關係而坐觀成敗則帝孽猖狂國亡無日區區愚忱我輩與其任帝制復活苟且以求生何如爲共和効死以慰國人以伸公義赴湯蹈火所不敢辭臨電無任憤慨諸希明察署陜西督軍馮玉祥省長劉鎭華七師師長吳新田二十師師長閻治堂暫編陜西第一師師長胡景翼叩漾印 
　　陳光逺通電各報館公鑒接曹巡閱使養電具見公忠體國所言皆出於純誠和平休容宅心彌見其正大當此羣情厭亂列强弭兵之春武力之不能謀統一已爲中外所公認殷鑒未逺覆轍可徵夫國家者我中國四萬萬人民之國家也政體本屬於共和國是當决於民意應如何以促成統一排除障碍自當由全國賢哲公同討論本民意之指歸依公理爲取捨初不待假武力爲之後盾亦不容憑武力輕有主張力足以答友邦之忠告饜國人之喁望至於國家大計儘可從容商榷曹巡閱使電陳各節光逺極表贊同諸公愛國熱忱定有持平讜論謹抒愚見伏候教言陳光逺敬印 
　　安徽省教育會電申報轉各埠皖同鄉先生鑒頃致北京一電文曰大總統國務院陸軍部司法部蚌埠張督軍鈞鑒萬目睽睽渴望判决之姜案要犯馬聯甲倪道烺等本會方追溯禍始要求法庭揭正當之爰書予天下以共見不謂訴訟正在進行而倪道烺忽又夤緣攫得皖軍總司令一職匪惟污辱安徽之人格抑且有損法律之尊嚴爲此電懇鈞核迅即撤銷馬聯甲倪道烺軍職歸案訊辦以伸國法而雪沉寃等語請一致抗爭安徽省教育會叩 
國外要聞 
[美國報業之概况]  
　　國聞通信社華盛頓通信云記者在美於美國之時政經濟略有考察近復於新聞事業涉覽紐約華盛頓各大報館通信社備悉其組織内容兹先略舉其報業大概之狀况以供我國報界諸君之參考 
　　美國新聞事業之發達僅爲最近十五年以内之事其年格最老迄今猶嶄然獨存者爲波丁謨之『美國民報』（ＢaitimoreＡmerican）始於一七七三年在美國獨立之前三年也一八三五年之頃報業猶零落今日之紐約郵報（ＮewＹorkＨerald）銷數在二十萬份左右當日創辦之時僅資本五百元經理編輯訪員祗以一人任之稱爲『獨人報』（ＯneＭansＰaper）銷數數百份一八六○年以後實業驟興民智大開新聞事業遂亦隨之而有水漲船高之勢迄今風行全國出版品物充斥市街令人目不睱接計美全國日報及定期出版品銷數在萬份以上者多至二萬種月報銷行最廣者在三百萬份以上日報銷行最廣至九十萬份美國人民之視新聞供給已成爲日常生活之一部有如需給於電燈自來水之不可一日缺離猗歟盛哉大國之風果若何而致此 
　　美國報紙以銷數論當推紐約新聞（ＮewＹorkＪurnal)爲第一以建築規模論推芝家谷公報）ChicargoTribune)爲第一以内容美備論則推紐約時報（NowYorkTime）爲第一 
　　兹將美國銷數最廣及有名各報定期出版品擇尤略舉一二如下（一）日報每日銷數紐約新聞（晚報）（NewYorkJournal)八八○三四二份紐約世界晚報（NewYorkEveningWorld）四五一·二二二份紐約時報（朝報）（NewYorkTime）三八○·○○○份星期日六○○·○○○份芝家谷公報（朝報）（ChicaraoTribune）三八一·六七五份星期日六一四·四一八份芝家谷美國民報（朝晚兩次）（ChicargoAmerican）三八○·一三九份（二）定期刋品紐約之『五月時裝』（月刋）（MayMautonsFaghion)三·○○○·○○○份紐約之『時裝月刋』(MonthlyFashionBook）二·○○○·○○○份『紐約美國民週刋』（NewYorkAmericanWeekly）二·○○二·六八四份 
　　觀上各種出版品無論日刋週刋月刋銷數最廣之報均在紐約次之則在芝家谷紐約爲美國實業中心點芝家谷亦爲美國中部繁庶之區此可注意者一綜合美國二萬餘種出版品銷行之總數計之可得一百萬萬份美國人口共爲九千一百餘萬去其中不能寫讀者百份之七七尚有八千四百餘萬寫讀之國民平均每年每人定期訂閱之報章雜誌當爲九十餘種其購買力與求知慾之高强此亦可注意者又一也 
　　美國報館之組織不外兩種一爲股份公司一爲私人所有以今日報紙規模之閎大資本之雄厚非集羣資羣力不易舉辦此所以股份公司之組織近已日見其多然因美國大資本家之衆多故私人所有之報館仍復少少如紐約時報（ＮewＹorkＴime）即爲大資本家阿克君ＭrＡdolphＯcks所有阿克居美國報界大王第二席其第一席應讓黑斯德君ＭrＨearst銷數最大之紐約新聞（ＮewＹorkＪurnal）即其所有不僅止此遍芝家谷·舊金山·波斯頓·紐約·華盛頓無不有黑斯德之報章雜誌曾有即以黑斯德之名名其報者以大體論股份公司之報紙以營業眼光經營其報贏利者多私人所有之報館目的在乎某種政見之發表而不在貿利虧本者常有然亦有因其報紙信用之確立勢力之浩大雖爲一人私有而不願以其私人政見玷浼其報者如紐約時報雖爲阿克君所有而其言論絶對自由故其贏利亦爲美國報界冠 
　　華盛頓爲美國政治中樞總計日報知名者僅五種尤著者二種一爲晚星報每日銷數九萬餘份一爲華盛頓郵報（ＷasbigtonＰost）銷數六萬餘份晚星報爲股份公司常有贏利華盛頓郵報爲私人所有據其經理所語則則年須虧折然其一年之營業常在百萬元以上（未完） 
國内要聞 
[北京特約通信（樸）]  
　　例行的片面的之調停一幕 
　　自直隸方面之態度一鑾爲强硬吳佩孚之效電不啻一篇哀的美敦且馬廠琉璃河兩路嚴密設防而馬廠附近鐵道實以十九日誤傳有兵車開到直軍爲防禦計立時拆斷者戰氛之緊殆以直方爲尤甚奉方自豫魯兩省之聯絡等諸空花兵旣不能前進他方之援應又不可恃而軍隊已大半入關勢又不可中止乃一變其計畫對直爲老師之計以爲直利速戰且財政上之此較奉較直爲充裕認爲相持而不與開戰但以和平聲浪統一名詞悅天下之人心懈直方之士氣延宕一月之久直將不支如直不能耐而先行啓釁則所謂「咎由自取釁不我開」者奉張已先言之此最近三日之形勢奉派人所自詡爲勝算者也 
　　以此之故有奉張之皓效各電而調人即乘時而起其實開戰之先必有此調停之一幕必調停無效而終不免於戰此爲刻板文章然今之調停則確有片面的意味蓋和平之聲天津會議之說本奉張口中語不待調人發表者今觀張錫變等六人之調停電竟舍此無他談可爲明証也夫調停之說起於十四五間邨人與鮑貴卿周自齊等商酌欲邀一班龍鍾老叟賣一老面子以調停兩方於是鮑貴卿十五日赴津訪張錫鑾並以吳氏關係而約張紹曾二張允諾乃有巧日之電各致張吳勸以待王士珍至共商善後張紹曾並就統一之說仍申其廬山會議之論鮑亦不之善也王士珍方面則由邨人派劉恩源袁乃寛赴正定請其來京而王與曹吳早有接洽竟肯爲直派子弟一行於十九日起程而鮑亦同時返京候駕所謂調停辦法鮑與張錫鑾先行商定張紹曾則推王士珍代表己意皆未親來加以在京之趙爾巽奔走天津之王占元孟恩逺二人成此調人團體若爲之分析性質則趙爾巽張錫鑾孟恩逺王占元屬奉王士珍張紹曾屬直而調人以外之牽繩者爲鮑貴卿張景惠皆偏於奉天方面其最奇之事則張弧潘復亦居然與聞也 
　　當王未到前張景惠與趙爾巽曾商榷數次其大要條件爲（一）内閣梁辭葉留（二）關内奉軍以原駐近畿人數爲限（三）吳佩孚就兩湖本任率部退出洛陽此說也殆不啻以奉軍大舉入關爲驅吳離洛之作用其爲一方面之主張殆已顯然王士珍到保時相傳其所表示爲奉有三省三區仍侵入直魯豫境内未免太不知足然到京以後有無此種流露尚未證明此老深沉大約未必遽對張景惠等說出然聞王到之夕張景惠邀宴趙固提及上述三項也然王氏與其舊屬僚所談則主就統一作去且於約法舊國會以外另有南北團結之主張且欲赴津一次與段祺瑞張勳晤面聞彼等有何高見共商一鞏固北洋派國家之策故對天津會議一層頗爲主持而與趙爾巽張景惠之調停說名回實異昨日下午各調人乃又會於鮑貴卿宅商量發電召集問題 
　　調停之局以鮑貴卿爲牽線故即以鮑主之所擬電稿凡三通第一稿係程明超代擬者專就外交立論侈述華會後形勢不容再有内爭各調人以其陳義過高謂不適用第二稿係鄭謙代擬者專就利害立論有同人所未喻者四端一就張吳迭次表示愛國者不應禍國禁人干政者不應自涉干政而反詰之一就外交情形說法一就財政情形說法一就佳兵不祥立論而結以無聊政客失職軍人之挑撥於各當局之本身皆有不利其要語有謂兵足恃而未必果能爲用以財自雄而未必卽可 
 
 

Page 7

 
 
自逞者而各調人又以爲未免開罪兩方不肯發出乃另擬今稿但恭維一頓而請曹張見面於天津再就統一問題徵各省意見固以爲未必有功且可無過也各調人之意以爲曹錕尚未出面認爲有斡旋餘地即由彼入手請其至津且以爲奉張皓電說統一即就統一題目勸釋前嫌殆所謂苦心調停者乎 
　　昨日一電以後並有一函致曹錕專人送往其内容係據奉張皓電謂專言統一則從前一切誤會可以悉解且亦與公謀統一之素志相符請卽發一通電表示贊成統一並命駕赴津共商實行統一之策此函昨晚齎去復音如何至早當在今晚各調人擬俟得復後卽大家赴津開一耆老會然張作霖本已决定赴津不招亦至今日外間所傳有二十四日到津之說則所難致者卽爲曹氏故派人致函卽專向曹爲之而據王士珍左右所推測則曹未必肯來津吳佩孚亦未必放曹一人來津而張與吳又無話說此一幕調停劇殆不過應有文章而奉側且可藉表釁不我開之旨趣仍於奉有利者也至於直方近勢吳在保定馮抵鄭州軍事進行異常積極恐奉方老師之計亦未必能售而戰事未必逺耳（四月二十二日） 
[奉直軍最近之形勢]  
　　奉直兩軍於此兩星期内調兵遣將不遺餘力迄今已大致布置妥帖其第一步之電報戰爭兩三日已極形熱閙則第二步當亦不甚逺兹爲便利閱者起見將日來所得各項報告爲有系統之紀載如下（一）直軍方面直軍最初以奉軍有沿津浦路長驅南下之勢故亟亟派兵至隴海路以防奉軍聯絡張文生侵入河南及後奉軍改變方針乃以全力注意於保定以北之京漢路方面卽所謂西路是也一方以奉軍進據馬廠乃亦派兵東下現已抵馬廠運河西岸此卽所謂東路是也西路方面以涿州爲根據地其前鋒直達琉璃河高碑店共配置軍隊二師四旅一團計第三師第二十三師第二十四師之四十八旅第十四混成旅山東第一混成旅第四混成旅此外尚有一混成團司令一職以王承斌充任直軍精銳已大部在是故其勢力非常雄厚東路司令爲新任二十六師師長張國溶配置軍隊有第二十六師第十二混成旅第十四混成旅及第二十四師之四十七旅此路較爲薄弱將來當取守勢兩路以保定爲中心由吳佩孚親任總司令以爲策應現吳雖尚在洛陽但局面一有發展自必趕至保定指揮一切（二）奉軍方面奉軍最初沿京奉津浦兩路駐兵南北延長一千餘里在軍略上最爲不利乃縮短防綫以大軍駐於馬廠靜海青鎭等地以張作相所部之第二十七師爲主力軍另有第三四七八混成旅爲助總司令卽爲張作相張固奉軍中之第一流人物也西路方面現已有奉軍暫編第一師十六師之一部第六混成旅及第三混成旅之一小部其防地以長辛店爲第一綫最初奉軍對此方面似未十分注意近鑒於直軍之厚集兵力已調汲金純所部之第二十八師南下司令一職將來當屬之張景惠而以孫烈臣爲總司令駐軍糧城以爲兩路之策應兩方駐防之現勢大要已如上述惟軍情萬變將來以地利上之關係或至偏重於西路亦未可知也 
　　又據外人觀察奉軍由奉開拔者共有六十三列車内中開往關南者計四十八列車每列車僅裝半數約五百人在故關南奉軍不過兩萬五千人此外尚有京畿張家口一帶奉軍三萬人張作霖對其部下之行動極爲注意聞張之外國顧問某氏現來津京調查消息與此次軍事行動或有關係因外交方面對於張氏之態度使其有所不安故派顧問調查一切關於此事張氏甚爲躊躇將來對時局之措詞稍趨和平亦未可知云 
[奉直戰局之外訊]  
　　星報四月二十四日保定電云今日據曹錕參謀長熊君宣稱奉軍之入關乃出於日人之運動日人蓋欲如在西比利亞之所爲於魯省引起事變藉口派大軍占據魯省於是通告華會簽約國謂日本本欲撤兵但因亂不能實行吳佩孚及曹錕部下之少年軍官借此激勵軍心謂今日之戰非爲地盤與刦掠計實欲保全失而復得之魯省以免張作霖爲虎作倀復將該省斷送於日人之手直軍士氣異常激昻人人誓欲將張軍逐回奉天苟非吳佩孚嚴諭禁阻則早與張軍開戰矣熊稱數日前日陸相在東京所發警告反對軍閥之言謂日本當凖備於魯省外人生命財產受危害時出兵干涉云云此足爲張作霖派軍入關乃由日人計畫之鐵證曹吳方面之領袖視日陸相之宣言爲實行驚世舉動之先聲蓋日人之慣技輒於舉事之前覔一口實也直派領袖於是乃抱倒張之决心以爲一勞永逸之計彼輩之計畫不僅欲於目下之陣地决一死戰且欲施包圍運動斷張軍歸路一網而盡之此爲少年軍官密議所定之策或已得主將之贊成直軍之行動似即依此計畫進行蓋京津間之陣綫現漸成一弓形也直軍諜報處得有消息謂張軍刻正忙碌掘壕希圖固守目下之陣綫張氏圖擾直軍後路之計畫已歸失敗利用張勳之謀亦遭挫折奉軍今已處進退維谷之地位其掘壕也乃欲暫時遏止直軍之進路而冀天佑挽回戰爭總之直軍之士氣毫無可貶之處其全軍上自主將下至士卒皆抱一種敵愾謂今日名與張戰實與日人戰苟張軍敗北即足制日人占魯之謀云二十五日南京電云據確實消息蘇浙皖魯督軍已允維持中立抗拒奉軍入境惟寗垣佈置軍事仍異常活動刻正四出募兵地方閒漢幾爲一空二十五日北京電云張作霖電致徐總統定今日離奉直接入京與總統會商要務奉軍若干携飛機多架將抵長城奉軍入關者共有一百二十列車今日據華字報載稱使館界有外兵萬名已凖備戰事各使署並未傳出此種消息但今日由可靠方面探悉外人擬保全京津間之交通同日北京電云奉軍已占據馬廠及唐官屯長辛店已見小戰衛輝及彰德已設臨時救傷院同日北京電云張作霖通告各使署不再扣留京奉路綫之火車直軍已將馬廠青縣間長十七哩之車軌拆斷使之一時不能修復 
　　大陸報二十四日南京電云齊督鑒於奉直戰氛日亟已將徐州防務責成第二師擔任並下令自統之第六師凖備動員蘇軍中缺額悉召苦力及乞丐補充故近來街市中年壯乞丐及黄包車夫已不若先時之多齊督雖有通電聲明保境安民但南京及鄰邑人心仍極惶恐徐州消息陜督馮玉祥之兵方由隴海路運輸來徐馮軍來徐後後境防務愈形鞏固故頗望此訊之能證實現科馮氏至徐後第二師亦將歸其統率 
　　大陸報二十四日北京電云徐總統星期五日致曹錕張作霖勸息爭之電示保定吳佩孚後吳以電内未列其名頗不滿意且稱渠如不參與會議則不能得最後决議曹錕今甚消極曾告吳謂願完全脫離政界以天津之權力範圍予張而以保定之權力範圍予吳則渠可表明不私於任何一黨而免受人詆責曹錕告調人謂現因有病不能赴津王芝祥現已由津赴保定親邀之王士珍張錫鑾趙爾巽現正計議在津召集議和會議並擬以河南安徽會館爲兩黨代表駐所各使已加派外兵至津保護外人京中空氣沉悶糧價飛漲酒館劇塲等均無人過問和平僅有一綫希望卽有使署在此戰事不致迫近耳琉璃河直軍現方開掘戰壕已成三十五里餘東方通訊社二十四日北京電云據總統府派赴保定之劉恩源等報告曹錕决定奉軍如不退出關外决不赴津今日此間中國各報記者聚會於某處議决由新聞記者發起組織一全國廢戰裁兵運動大會勸各方面加入據云是因爲風雲緊急之時局所刺激而然又二十四日天津電云張作霖於二十日向鮑貴卿所發之電報略謂曩以奉軍入關有種謡言故擬全部撤退旋以王承斌曹銳等來奉懇請中止次與曹銳相商議欲增派軍隊俾新舊交替後再赴津與曹氏會商定統一之計於是開始將軍隊輸運何意直軍盛整軍備示對抗之氣勢吳佩孚且致電直隸省議會極口駡我由來各報所傳親日復辟等各種非難悉由吳佩孚所傳出不難 
想像開端之責果在何人乎夫直奉兩派由位置言則唇齒相依由情誼言則曹爲余之舊友如吳佩孚之護駡雖不足取然見部下之如此無禮而曹氏猶言吳佩孚服從是眞不知其何意也余之出兵趣旨旣巳聲明矣故前敵如不挑戰我决不啓釁又準備出動之軍隊當暫時中止輸運已入關之軍隊亦當停止進行余除愛平和達統一之目的外無他意望將此旨轉達王士珍及其他諸人又二十五日天津電云據中國方面消息靜海奉軍派騎兵三百以無抵抗占領馬廠津浦綫之破壞處由奉軍工兵修理天津馬廠間已通車又二十五日漢口電云京漢綫爲一部不通寄至北方之郵件由本日始用輪船取道上海送北矣 
[王士珍來京後之調停聲]  
　　有莫名其妙之調兵遣將即有莫名其妙之奔走和平張錫鑾趙爾巽等旣皆以老前輩之資格爲雙方和平之奔走運動而老前輩中尚有一重要角色則素稱北洋耆碩與馮段齊名之王士珍是也王氏深於世故數徵不出今次經各方函電紛馳東海復派袁乃寛劉恩源持手書前往正定必邀其來懇請再三始於前日（十九）下午偕袁劉自正定出發途經保定至昨晨七時而抵京下午三時進見東海爲兩小時之談話今日（二十一）正午王氏與張趙諸人在鮑貴卿宅中會議决定以六調人名義發一電報分致曹張當日下午即由陸軍部以明碼電發出内容即希望先停止軍事行動兩方軍隊使距離較逺免致發生衝突然後請曹張到津見面共商和平解决之法晚間又在張景惠宅中宴會則於官話電報之外請發私電於三方面務容納調人之言此種盡人事之所爲决難必其有效蓋吳佩孚决與奉張一戰必不贊成曹錕赴津卽令赴津而曹所允許者未必能令吳佩孚實行此至難之問題也兹錄六調人原電如下萬急保定曹巡閱使·盛京張巡閱使均鑒比年國家多故政潮迭起其間主持國是共維大局實兩公之力爲多近以閣題發生悠悠之口遂多揣測又值雙方軍隊有換防調防之舉杯蛇市虎益啓驚疑道路洶洶幾謂戰禍卽在眉睫其實奉軍入關據聞仲帥原經同意雨帥復有奉直一家當與曹使商定最後安全辦法之諫電兩公和平之主旨巳見一斑况就大局言之膠澳接收伊始正吾國積極整理内政之時兩公任重兼圻躬負時望固不肯作内爭之導綫重殘國脈貽笑外人即以私交言之兩公昔同患難誼屬至親亦不忍爲一人一系之犧牲自殘手足事理至顯無待煩言現在京津人情震動巳極糧食金融均呈險象斷非空言所能喻解非得兩公大有力者躬親晤商不足杜意外之風謡定將來之國是弟等息影林泉驚心世變思維匹夫有責之義重抱棟榱崩折之憂竊欲於排難解紛之餘更進爲長治久安之計擬請兩公約日同蒞天津一堂叙晤消除隔閡披剖公誠一面聯電各省進行統一弟等雖衰朽殘年亦當不憚馳驅赴津相候本其一得之見藉爲貢獻之資愛國愛友人同此心迫切陳詞敬祈明教兩公如以弟等謬論爲然並請雙方將前綫軍隊先行約退其後方續進之兵務祈中止前進以安人心而維市面至於電傳報論暫請一概不問不聞專務逺大是所切禱並盼裁覆張錫鑾·趙爾巽·王士珍·王占元·孟恩逺·張紹曾箇印 
[京人力阻奉直軍隊入城]  
　　請外交團設法阻止 
　　北京各團體以奉直雙方增兵深恐時局破裂前日特聯合各團體呈請政府阻止兩方軍隊入京免危京都秩序并致電曹張吳三氏請勿派隊入京兹聞該各團體以向政府請求恐無甚力而張吳又將不聽忠言故擬從外交方面着手求其向各方面阻止以萬兆芝與使館方面熟悉特委託與使館接洽當經萬君應允昨日（二十一）上午萬君馳赴美使館雖受各團體之委託然仍以個人私交名義謁見舒使談次言及時局由萬說明京中各團體爲維持秩序保護人民呈請政府阻止雙方軍隊入京以免塗炭聞使館根據辛丑條約對於塘沽已提出警告并有維持彼處秩序之訊對於京中秩序持若何態度是否亦將提出阻止任何軍隊入京以保安寗舒使答稱塘沽提議中國政府已有答復使團頗爲滿意關於軍隊入京一節昨日午時使館有所會議是否提出此層尚難决定萬云希望使館提出勿使軍隊入都擾及秩序舒使謂據太會尊崇中國主權之原則此舉似爲干涉惟使團此舉對於中國係爲友誼是希望中國無事内亂且辛丑條約京城附近不准作戰張勳復辟一役使國曾行提出似已有例可援跡雖涉嫌事有足取且中國政府命令現已不出都門各方面均不服從使團方面自揣似較有力者若向兩方提出或似此政府稍爲見效如果提出而各方不聽從則將來無論誰勝使團可以不承認之萬又云近日後門神武門一帶已發現有某軍踪跡似其軍隊已經入京舒使謂此事亦曾得之傳聞是否屬實俟得明確消息再議辦法萬遂辭出 
[直人請撤懲曹銳]  
　　此次奉軍入關直省長曹銳即棄職離津致地方秩序大受影響直人深爲忿恨前日（二十）順直旅京同鄉會在三里河天津會館開全體大會討論本省治安問題結果議决三項（一）公推嚴修爲省長同時推舉代表晉府請即日任命（二）致電曹錕請扣留曹銳其電略謂曹銳棄職去津請予扣留勿任逺颺以便明白交代（三）電嚴修勸駕其電云頃因曹省長棄職去津避居保定省署職務無人負責全省治安因之發生危險本會有見於此特於本日開全體大會討論補救方法全塲一致擬推先生擔任省長職務當場推出代表晋謁大總統請求即日發表命令此事關係全省安危且爲人民之公意務祈出任艱鉅勿爲讓謙順直旅京同鄉會哿以上兩電均於當晚拍發又聞天津一百二十團代表會前日亦有一請願書遞府歷述曹銳之罪狀並推嚴修長直其請願書云爲請願事竊直省長曹銳任職於兹瞬經數載惟知自衛權位於補苴罅漏休養生息則漠不關心於勤民隱率屬以廉尤夢想不及試舉其弁髦法紀蹂躪地方如霸占省有之官產强制發行之銅元票民權則注意攘奪庫欵則侵蝕揮霍犖犖諸大端巳大拂民情甘違法律况頻年以還蟲蝗旱澇民不聊生而省長恃乃兄之力猶以削朘爲能事不問民生瘠苦凡屬直隸人咸目爲禍直蟊賊禍鄉强盜現更因奉洛誤會衆叛親離已無能力維持次序事實具在無可諱言直隸爲首都屏藩天津爲京畿門户内關全局外繫邦交萬一貽誤爲患匪輕敝會本愛國愛直之誠公同討論僉以嚴修爲北洋領袖鄉黨耆賢德高望重中外同欽必能爲國宣勞爲民造福一致公推嚴修爲直隸省長除通電竭誠推戴外爲此環懇大總統俯念鄉邦地方重要宸衷獨斷特命榮頒以保治安而紓憔悴惶悚上陳無任屏營待命之至聞此呈已批交國務院核辦矣 
[奉直戰中之魯人呼籲]  
　　電請兩方息兵必不得已亦將魯省劃出戰線昨日山東報界聯合會致電奉保洛三方請將山東劃出戰線原文云（一）奉天張巡閱使鑒竊查膠澳問題全球注目乃日軍正在撤防之際忽有數千軍人由大連登岸潛匿青島附近等處假借貴軍名義佔據要地着着進行東省人民驚慌萬狀且恐突生戰事害及僑民外人因此借口外交益滋困難萬懇我公俯順輿請設法制止務將山東劃歸戰線以外東民幸甚全國辛甚山東報界聯合會叩（二）保定曹巡閱使洛陽吳巡閱使鈞鑒時局不靖戰端將啓逺道傳問居民駭汗况近值膠路青島正待接收脫有戰禍影響堪虞爲此籲懇鈞座俯順輿情俾山東一隅畫出戰區魯案東人同深利賴山東報界聯合會叩 
　　省議員王宩廷等昨亦拍出一電呼籲和平原文如下北京大總統·周總理·保定曹巡閱使·奉天張巡閱使·洛陽吳巡閱使孫中山先生·梁燕蓀先生·各督軍省長·各報館鈞鑒天禍民國變亂相尋南北擾攘迄無寗日歐戰結局勸告頻來華會告終勗免備至觀察時勢期畫將來泯内爭以求國是猶虞不及興喪亂以禍家邦其何能淑乃者北伐之聲浪正高直奉之内訌又起偶因政見之歧遽啓鬩牆之釁旬日以來戰端日迫閭閻恐慌懋遷停輟金融閉塞商工困乏重以順直魯豫水旱連年遍野哀鴻流離失所蟊賊蠭起民不聊生亂機一觸立成糜爛議員等心所爲危緘默難安痛哭陳詞伏祈鑒察方今世界潮流趨重東方華府之會議甫終東亞之問題將起青島交涉正在吃緊各國警告咄咄逼人縱使和衷共濟南北一心黽勉幹濟猶慮後時乃當臥薪嘗胆之秋竟爲煑豆燃箕之舉以是非丹素之微遽啓破斧缺戕之痛將來最後結果勢必兩敗俱傷鄰强伺乘國且不國茫茫禹甸將遂陸沈皮之不存毛將安附言念及此可爲寒心此鑒於國内現狀不應再戰者一也歐洲大戰以後已由軍事戰爭而趨於經濟戰爭吾國財政之窘今日巳達極點政府之債臺日高各省之庫儲早罄一日興師之費中產破及萬家兩軍鬨鬥之場蓋藏虚及千户迨夫上下交困旦夕難支軍費不給則有譁潰之變外債不償則啓共管之謀經濟亡國勢所必至此鑒於國内財政不應再戰者二也至吾國二十餘行省同隸一版圖雖彼此意見偶有異同而休戚相關奚能自外况南北爲一家直奉屬一體旣同爲大局之顧念初非爲私人之恩仇解决之術甚多奚必出於一戰試數連年以來幾經征伐罹鋒鏑者孰非胞與縻餉械者皆我旨膏何補時艱徒傷國脈矧兵凶戰危勝算難操一方潰敗立取覆亡意氣不可爭武力不足恃權衡利害借鑒前車得失成敗昭然若揭何不釋小嫌而共匡大計蠲私忿而同勵忠誠俾國本繫於苞桑生民免於塗炭則諸公之勳業功猷亦可彪炳寰宇百個人祿位財產并可免遭損傷此爲中國大局計及當局個人計均不應戰者三也嗟嗟殺人盈野死者吾民揮金如土耗者吾財同類相殘文明所棄覆巢之下玉石俱焚倘能蠲除私見共濟時艱各抒救國之熱誠徐作根本之磋商則干戈之燄不難立化祥雲修羅之塲或可變成福地若必蠻觸私鬥有類喪心病狂則千夫所指罪有攸歸輿論可畏難逃共鑒當局高明願深思而利圖之抑更有進者魯省爲外交繁衝之區青島問題經國人數年血汗之奔走始得有今日交還之結果現在換防接收正在進行某國狡猾反覆堪虞重以生計日窘盜賊滋多禍機四伏一觸卽發倘因軍事所關牽連而及魯省魯民固不足惜若因此涉及外交牽動國際將以禍山東者浸以亡全國河山頓異風景不殊爲淵驅魚誰尸其咎如能解釋小怨顧全大局棄戰調停固所深幸倘别具肺腸勢必一戰則魯人只可言魯亦請稍激天良顧念魯案重要將魯省認爲中立之區將魯地劃出戰綫以外所有魯省軍隊只能保境安民不得濫加調遣魯省庫欵祗准正當開支不得任意提挪倘魯案得以保全境民得以安枕則海垡生靈受賜實非淺鮮否則背道而馳逆理而行不惟束人所共棄亦爲全國所不容何去何從尚望熟思而審圖之迫切陳詞伏祈霽察山東省議員王宩廷·于傳林·朱名焯·王在福·盛際光·李文林·賈迺寛陳玉三·張文泉等叩養 
　　魯省此次對於奉直戰爭决守自保主義不偏向任何方面昨聞吳佩孚有馬（二十一）電到東請田督由魯借撥軍費四十萬元以濟急需田督接電後卽召集軍政要人公同討論結果以東省財政奇窘實無欵可撥已復電謝絶又聞田督以津浦北行車連停二日商民均感不便昨日特飭車站關於濟德通車照常開行今錄其致部局電文如左北京交通部天津津浦總局鑒近日由濟南至德州火車停開人心惶惶謡言四起查此段路綫向係轉運民食地方平靖如常已電商曹巡閱使同意飭濟站備車照常往來開行以安人心特聞田中玉養印 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[鄂中所傳之奉直情勢]  
　　　州新聞編輯社通信云奉直大軍彼此距離尚逺未至發生衝突前日吳氏來保不過數小時卽返洛陽彼之大隊仍在鄭州直隸之第二十六師仍在大章靠近馬廠奉軍亦在該地駐紥兩方面之軍官均竭力防止接觸故無衝突之可言保定現駐第十二混成旅至十三旅則在正定張福來之第二十四師一部已到山東邊界吳氏兼領之第三師現開向德州兵工廠方面係沿運河而進俟開戰時王承斌將任前敵總指揮吳則居保策應一切京漢鐵路之電報祗能達到保定府電報總公事房亦由北京移至保定現全路之管理權在吳使之手 
　　頃晤北京歸客言曹氏弟兄宣言始終主張和平不過表面文章實則備戰甚急與吳佩孚一致行動外傳天津省公署已改爲奉軍辦公處確無其事刻下楊以德每日必到署辦公至夜分始返該廳報載奉軍佔領德州兵工廠亦無其事現歸由岳調回張福來之二十四師駐守梁士詒在津宣言須俟奉張來津後强迫徐氏下六道命令確有此說詎曹吳皆毫不爲動暗中對於津浦側面及隴海綫關於軍事上佈置完善奉張聞訊知不可以虚聲恐嚇而魯豫聯絡又已失敗始知理想上打算終靠不住日來非常懊喪每對作相及其公子學良等晉見轍肆口大駡謂兒輩誤我蓋深恐蹈張勳覆轍將被人所賣雖列會簽字重以盟誓不足恃也奉張日來絶不見客惟孫烈臣等問事始就榻前數語似乎非黨焦灼惟又已勢成騎虎不得不親自出馬卽假前所倡統一會議之名來津一次以示威重刻正在準備間京畿内外人民頗呈一種惶佈態狀云云 
　　前海軍總長薩鎭冰將奉公府使命宣慰長江海軍十八號曉由京啓程二十號夜九時抵漢就寓大旅館第二十號房間其跟隨則住第二十三號房間薩氏於十時許卽過武昌𪉜魚套海軍司令部留鄂海軍聯歡社當有海軍第二艦隊參謀陳天經代表留鄂全體海軍歡迎薩氏將此次任務宣布并謂政府所欠海軍餉項刻正加緊籌措散發有期務各安心佈防云云飲宴後卽旋漢是夜一時乘由蕪湖開來之楚同軍艦前往寗滬宣慰再乘津浦路車返京 
　　自駐鄂直軍陸續撤防後外間紛傳湘軍將有投機之行動風聲所播將信將疑湘趙兹爲表明心跡起見於二十一號電達蕭督大致謂時局變化微論至如何程度决守局外中立尤望兩湖將來不捲入志北政潮之漩渦使湘鄂人民再罹兵刦惕以保境安民爲職志現正趕辦選舉而期省憲之完成惟自駐岳直軍開始撤防外傳湘軍將有異動實爲奸人挑撥湘鄂間之感情且張指揮駐節岳陽軍紀嚴明同聲愛戴决無逐客之舉除分電岳洛鄭重聲明外特電奉聞云云 
[王正廷與山東報界之談話]  
　　宣布魯案善後方針 
　　魯案善後督辦王正廷抵魯以後雖到處演說但無明白表示昨（二十二）晚七點半鐘濟南報界同人魯佛民丁惠夫莊仲舒等十餘人齊赴督辦處謁見晤談之下王氏乃將其辦理魯案善後方針盡情披露（一）接收青島鐵路最注意保護治安現聘一瑞典人一挪威人在坊子設一教練所教練巡警連同北京之保安隊六百人再招一千四百人凑足兩千以供保護青島膠濟路德人時代巡警只有八百而今則加一倍有奇保護治安决不至發生意外（二）贖路集金辦法無論如何當於一年内辦成蓋一鼓作氣再而衰三而竭爲中國人辦事通病集金存欵自以銀行爲最相宜最好用儲蓄法年利七釐且利息收條各銀行皆要一致一經存入即不准再支出保險辦法亦妥籌兩種（甲）儲欵於銀行倒閉時有受償還之優先權（乙）各銀行負連帶責任（三）青島市政廳如何組織鄙意青島最好改爲特别市（四）青島法院此層最關要緊辦理得宜不獨青島中外人士之幸福領事裁判權亦可收回（五）接收鑛山鹽田以及公私產辦理此事中日兩國各派行政委員三人鐵路委員三人鄙人已向交内農各部電調各專門人才充專門委員來魯襄助（六）調查將來收回各項鑛山鹽田公私產中日兩方要價還價定有出入刻正派人四出調查俾不至爲日人朦混又日前田督軍巳派袁亮調查云云時至九鐘各報記者遂興辭而出 
[粤局變化中之港聞]  
　　李協和用兵神速陳炯明態度消極 
　　粤局問題連日省中傳說紛紛一方面謂孫有某某條性由某人携來與陳協商陳巳答允調停妥協者一方面謂孫提出之條件陳雖答允惟部下軍官尚有不滿意者此等傳說不一而足聞孫此次返次固由許崇智等之贊助而尤以李烈鈞之贊勷爲多孫部各軍未抵梧前無一人知有大軍至此者忽然撫河間有二百餘號船滿載軍隊馳至實出人意外李協和用兵神速於此可見大軍旣抵梧遮斷兩粤交通孔道（亦因船隻多已被封）故陳炯光尚有多數粤軍留桂俱未能東返而外間謡傳益盛十九號晚省中軍隊往來甚爲忙迫天字碼頭軍隊復上落頻繁商民皆爲注目刻下兵工廠方面除原有衛隊一營外現加派鍾景棠三營馳往防守聞已積極防備又由石井站起以迄花縣軍田車站止此一段粤漢路沿線均爲鍾景棠軍隊戍守某方面謂許崇智用急行軍法所部謝文炳一旅巳趕抵韶境故原駐該地第一師三團陳修爵軍隊已奉飭暫退源潭 
　　梁鴻楷代理第一師師長職後即於二十號到東堤大馬路粤軍第一師司令部接事所屬各旅團長均往道賀查該師長自鄧鏗出缺後即由陳炯明暫行兼理梁鴻楷本徐連勝舊部由防營出身并非陳軍人員陳初意并不欲以此職給梁外間且傳將以熊略接充乃今忽以梁代其中亦不無關係也十八號總部曾開高級軍官會議一次據聞某方面提出條件（一）總司令問題（二）省長問題（三）讓出兵工廠（四）讓出第一師在座各軍官均大反對故陳急以第一師長予梁氏現查第一師第一團已抽調若干守車歪砲臺第三團陳修爵所部原駐韶關現奉令退紥花縣源潭車站又第二師某團現守廣三鐵路五眼橋刻下謡言極多惟第一二師軍隊最近之行動則極確實條件磋商之能妥協否於此亦可見一斑也 
　　某方消息自孫文决定回粤陳炯明接到此項消息當即電召駐桂粤軍刻日班師回城復一面加緊戒嚴一面派兵駐守兵工廠因此省城謡言繁興其最緊急關頭則爲二十一二十二兩日二十一晚城中盛傳梧州已發生衝突粤軍楊坤如部已不聽總司令部指揮李烈鈞許崇智統率大軍東下許並調謝炳文所部由湘拔回韶關故回城粤軍一在梧州被黄大偉所阻一在廣三路被許部所阻均不能回城須俟二十二古應芬回省調停條件磋商妥善始能完全解决云云惟人心太部分仍甚鎭靜大抵因此等虚驚年來已經驗不少故態度轉覺安閑二十二早詢據某要人言陳炳明對於中山根本上原無問題特陳用人不無偏重區域主義餉械分配亦然對於大本營計劃尤未能一致主張此是其不滿於人處然中山必終能諒其隱衷第能辦到陳氏率師出發廣東軍權財權皆直接受總統府支配不致再形成兩個中心當可完全解决即陳亦素能服從中山無論若何姑惡姑惡姑不惡終尋不出個决裂的名義來此等波折瞬即風流雲散云云至是日下午即傳陳炯明已允親率所部北伐條件亦已完全解决但是否確實則仍言人人殊也當至緊急時聞粤軍官聯同上書陳炯明言陳離廣州有十不利主張仍留粤座鎭籌備後方事宜陳當即召集駐省將領開軍事緊急會議宣佈奉大元帥命將特任爲粤湘桂聯軍總司令刻日即當率隊前赴某方聽候大元帥調遣惟某某各將領皆表示不願陳氏離粤有謂北伐不必定要親征者有謂聯軍總司令任命當先取得同意不當俟大軍回粤倉猝發表者陳乃對衆宣言謂現時如不往花伐誠恐内部發生衝突從前莫榮新在粤瀕行時尚不肯糜爛地方吾爲粤人更不肯蹂躪桑梓若至不得已時惟潔身引去以保治安諸君當以地方爲重勿重吾罪云云就當時陳氏所言而論非北伐即辭職態度亦硃消極也據熟識軍事者云此次孫氏回粤用兵神速一俟大軍會合梧州許部佔廣三沿線即以命令任陳爲湘桂粤聯軍總司令着刻日率師出發某處聽候調遣霹靂一聲忽從天降故陳亦不得不奉令而行此種計劃桂林方面準備已久今始實現云 
　　軍署消息孫中山以奉直風雲緊急北伐不容稍緩故於十九日偕許軍長汝爲魏師長邦平胡文官長漢民諸人乘江漢艦東下駐梧州河面大小船艦滿載兵士隨行由封川江口至都城一帶船艦密佈二十日下午已抵肇慶伍總長徐大理院長吕次長古廳長鄒運使等多人即於是日同往肇慶歡迎并商議一切進行方略聞孫日内將來省籌劃各事擬在省勾留數日然後遄赴韶關督師並聞孫曾電召陳總司令赴肇從詳面商一切陳乃於昨二十早八時乘艦往石圍塘搭廣三車至河口轉輪赴肇大約是日下午四時可抵肇城同行者有總部張參謀長羅參謀鄧軍務處長張副官等并有衛隊一連隨行護衛大約今日（二十一）即可返省 
[西報紀北伐軍改道原因]  
　　字林報十六日廣州通訊云孫文北伐軍回粤之說廣州城中久已謡諑紛紜民心惶惶商人大受影響今始證實孫氏軍隊將棄桂林而南另求新根據地孫氏此舉似亦知桂林不能視爲南軍出征之完善根據地按桂林僻處一隅交通不便行旅自廣州赴桂林者先趁輪船至梧州後再雇民船拉縴上溯河流湍急中途若無阻撓需十八日始達軍需糧餉運輸當益遲緩且自三水以上山嶺重疊爲土匪江盜游勇出没之所官吏赴桂林者皆須帶大隊護兵若大軍出征後路空虚桂匪不免乘機竊發仍需大軍保護糧道維持交通此種情形苟稍閱地圖而諳廣西現狀者莫不知之孫氏及其部下自始亦非不曉此種困難如李烈鈞許崇智胡漢民輩皆深諳韜略慣經戰陣故其今日之移動大本營可視爲北伐各領袖已知未來之境况足以出現於衆目昭彰之地不必再隱於僻逺之處也今新大本營設於韶州當粤漢路終點又瀕北江南與廣州水陸運輸俱極便利東北與江西西北與湖北均有大道可通陸行四日即抵湘贛兩江上流若湘贛兩省允以假道則北伐大軍不難於三星期間進至岳州九江是以孫氏據桂林爲大本營時實未易言其志於前進今以韶關爲根據地始可謂準備北伐據廣州人士聲稱目下調遣軍隊重設大本營約需三月方能竣事是南方與張作霖之攻吳佩孚當然已不能合作但此次變更軍略爲實行北伐之唯一希望至此間對於孫氏之原以桂林爲根據地議論不一多有稱其北伐原係欺世之舉故選僻逺之桂林所以使謡言易於散播宣傳不致敗露與北方省領之交往不致爲其政府内反對此種聯盟者所阻撓且藉以固結省籍不同心志各異之軍隊稍稍引起其同袍敵愾之心而不爲南方反對派所誘携就此節而言孫氏之設大本營於桂林不可謂不智否則孫氏集合粤桂黔贛湘閩滇各省性質不同旨趣互異之軍隊而處於粤境衆目昭彰之地必將早喪粤人之信仰而貽笑天下矣孫氏所示之弱點僅棄廣西一端孫氏今日實不克表示北方以不棄廣西於敵而猶能集合大軍出發湘贛聞數月以前廣西方面已示撤退之勢西江陳炯明軍隊調回者日多留桂西人及粤商之函莫不報告廣西粤兵將全行撤退對於此舉憂喜不一喜者喜其自此可釋軍事之負擔憂者憂其易遭掠刦亦有稱廣西今日全在塗炭之中粤軍首領如不能恢復秩序尚不如聽桂人自治恢復和平之爲愈近日來函且有喜「民治家」撤退後「專制家」陸榮廷可以復回者孫氏在桂之治績亦可見一斑矣　兵　至詔關後固不能保證「自治」之廣西不入專制桂人之輩中然桂人治桂後於北伐進行亦不可謂全　和解之希望即陸榮廷重入廣西後内固地位外拒霽貴之侵掠亦須數月當不復能注意及廣東更就其他西兩各省言之唐繼堯入滇後觀其近日與陳炯明往來文電廣州政府亦不能深望其贊助唐氏近致廣州一電稱日來措施滇省善後甚爲忙迫此則明示不能予北伐以實力之贊助粤人皆知唐氏有併吞貴州之志唐氏於滇省地位一經穩固必將率師犯黔至於四川方面則以滇之瘠貧歳入不逾三百萬元而供養五萬大軍非侵略富饒之鄰省不足以給而四川遂爲其天然挹注之地由此觀之西南各省内部已不復團結桂滇黔蜀皆不有引以爲助南政府所能用以北伐者連陳炯明之部下至多不過自五萬人至九萬人目下所能出發者不過二萬五千人蓋孫氏所恃者爲李烈鈞許崇智李福林趙恒惕四人許崇智李福林皆陳炯明宿讐李部下稱一萬七千五百人許八千人李福林一萬一千五百人趙一萬五千人以上即連附南政府之贛軍閩軍計入大約在五六萬之多即陳炯明部下之二萬七千人亦願加入至多亦不能超過九萬人且李氏部下幾全係黔軍滇軍份子據最近前方報告李氏一軍因唐繼堯回滇及貴州内訌已自一萬七千五百人减至二千人亦有稱其不止二千人者但無論如何隨其開赴韶州者當不逾三千人惟許崇智軍四混成旅共八千人李福林軍原駐桂林附近者二千五百人駐廣西南境南寗等處者九千人如能全數抽回共一萬一千五百人尚無逃亡至趙恒惕一軍據伍廷芳及其他南方名人所云實際並不附南不能望其贊助孫氏所可恃者不過蔣作賓譚延闓之薑部而已故今日南軍即全體開赴韶州似亦不能逾二萬五千人實力及人數俱不敵陳炯明之部下至陳氏之態度外間頗多評論苟有舉以相詢者陳氏不過略舉情形皆無扼要之語假如詢以是否欲攻湘贛陳氏則稱粤與兩省關係密切宗旨相同無進兵之機會近日陳氏對於不贊成與奉張携手一層稱此舉將使廣東所爭最高之志願受人欺紿不僅使南方領袖爲全國所譏笑且使中國益爲列强所訕笑云云陳氏對於北伐不甚贊助固甚顯著但亦不能謂旦實行出兵後陳氏不復加入陳氏兵隊自廣西調回者多駐北江一帶距韶州甚近此間人士頗料陳氏未必與孫氏正式决裂將以某種限度加入北伐中民間議論皆稱孫氏之回粤欲使反對派表示眞確態度也 
[蘇城人力車夫罷工已解决]  
　　蘇州城内黄包車夫因警廳拘辦上次罷工爲首之劉兪李等三車夫并公司方面仍欲加價發生第二次罷工風潮已迭誌前報兹悉昨日下午縣署已將警廳移送之三車夫交保釋放復經商會出爲調停仍照第一次罷業後所定租價包車式每日小洋七角普通式每日小洋五角七十文雙方均已妥洽各車夫於二十五日上午十時照常上街營業矣 
[南京快信]  
　　吳佩孚對奉之聯電事前未徵同意齊督以蘇已宣布保境安民不參加奉直兵爭故頗不以吳此舉爲然 
　　近日謡言繁興省警廳昨出示曉諭居民人等勿輕信謡言自相驚擾 
　　前倪嗣冲之參謀長李玉麟昨日由濟南來寗晉謁齊晉聞係接洽軍事 
　　省議會原定昨日關會因人數不足仍未開議 
　　王省長委曹慕時監視公濟公典開標財廳委吳無爲赴嘉定守提稅欵 
　　如臯縣知事劉式譔電兩長稱鄉民聚衆反對肥料公司搗毁滋事當率兵警嚴重制止業已解散除會營嚴爲戒備並查拿首要究辦外現已會同商會議定平糶辦法宣布實行 
[杭州快信]  
　　魯省教育會電浙天降喪亂戰端又肇風聲鶴唳草木皆兵魯案問題自華會閉幕後爲列强注視萬一捲入漩渦朝鮮第二將由敝省波及全國近傳青島竟有大批請匪云係某軍指使某國勾結乘隙佔領膠濟之說乞一致主張分電各當局設法弭兵 
　　西湖龍井虎跑寺前夜被盜搶刼杭地檢廳會同四區警署履勘後已呈請通令限緝 
　　杭縣縣議會昨選出參事錢宗瀚張頎鄭祖元二十八日開議除教育基金案外無甚重要問題 
　　杭縣屬繭行共十五户本届領帖設行者祇茹恒記等三户尚有可驥伯等十二户迄未領帖現期限已届惲知事昨催促各户趕速請領新帖 
地方通信 
[松江]  
　　金澤香市之巨變青浦縣屬金澤鎭濱臨白蕩夙爲匪盜出没之所該處有陳三姑廟向於每年舊曆三月二十八爲進香之期松江等處香客之乘船前往者爲數不下萬人昨日該廟進香時突來大帮匪船船上滿載客音匪徒均手執快槍包圍香船實施掠奪該處駐防之水警第二隊見而兜拿匪卽開槍拒捕水警爲自衛計亦還火衝擊致香客之被流彈斃命者聞有數十人之多並擊沉香船四艘今晨松江各香客之家屬已聞信前往至結果如何且俟探錄惟該廟當清松府戚守時以其邪術惑人曾經毁像封閉今該處地方官任其死灰復燃致釀巨變誠不能辭其咎也 
　　蕙花會預誌西外競適社聞於四月初二三四日開蕙花會三天陳列新舊各花數十盆並附特丹鵑花百餘種國色天香互相掩映想届時必有可觀也 
[蘇州]  
　　挾帶軍火之訊究婁門外水警派出所於前日查獲匪船一艘盜匪四人匣子砲七只勃郎林手槍一枝子彈數百粒一併解廳訊辦已誌前報兹悉該匪等至廳後堅不承認爲盜趙廳長以案關挾帶軍火特於昨日將一干人證備文移解鎭守便署軍法科辦理矣 
　　戳斃姘婦案續聞城内西區朱家園於二十三日下午四時許發現命案一節已誌昨報兹悉該案眞相係前充緝私營兵士之任得標與張姓女姘識於去冬來蘇寄寓東善長巷恒泰客棧儼若夫婦詎該氏春間復與某甲有染事爲任得標所聞頓起殺心卽於前日下午四時許乘該氏出外之際密藏利刃追踪至昇園浴堂後面四顧無人卽出刃將該氏喉部猛戳數下該氏痛極狂奔至伍子胥廟西區警察第一分駐所其時利刃尚緊揷喉部甫至門前卽一聲呼痛仆地殞命迨經王巡官飭警追捕兇手早已逺遁當由地保報縣請驗經費承審員帶同錄事檢驗等蒞塲依法檢驗驗得死者委係生前被刃戳破喉管致死承審員復傳恒泰客棧主到場訊問據訴該氏係清江人自去年十一月間來蘇前在本地充當游緝隊巡士之任得標常與來往其餘並無别人房金算至本日約欠一元云云問官得供後命帶縣收押俟兇手獲到再行審理該婦屍首交由善堂收殮 
[鎭江]  
　　漆匠罷工已解决鎭江各漆匠店工人因每日工資二百五十文不敷生活之用特向各店東要求將每日工資五十文不敷生活之用特向各店東要求將每日加錢五十文各工人以相差太多乃於前日一致罷工以示堅决各店東遂又在該業公所集議辦法並經某某 
三百五十今已一律照舊上工矣 
　　省令籌備積榖王省長以蘇省各屬米價奇昻民食維艱特通令各縣早日籌備積榖以甦民困聞丹徒縣張知事奉令　　積　　備荒要政己與各紳董籌歎購儲矣 
[湖州]  
　　切楮工人罷工吳切楮工人近以生計艱難他業工資早經先後增加獨該業尚仍照舊爱於前日議决商懇店主酌加以維生計不意店主方面毫無應允之意以故該業工人卽於次日全體罷工以表堅决態度詎店主方面仍無轉圜餘地反具呈縣署請予拘辦爲首者以儆效尤兹奉批示大致謂際此百物昻貴生利維艱之秋店主工人均宜互相體諒切不可各趨極端以致兩損仰卽各舉代表商議折中辦法迅速解决以免兩受其害但未識雙方互能讓步否也 
[嘉興]  
　　嘉興學生會請息爭裁兵電各報館轉各地學生會曁各界公鑒辛亥以來兵連禍結人民顚沛流離苦無寗日我學生界之受害尤非淺鮮各軍閥因權利之攘奪咸競競於武力制勝而頻增其軍額國家歳入幾盡被勒爲軍餉遂使國庫空虚教費無著教員罷職學校停頓而學生因以失學此我之間接受害也戰亂之起無論當其衝者必閉校歇課學生負笈散歸卽逺在他省之各校學生亦中心惶恐慮戰禍之或將延及而失其專心求學之志此我之直接受害也方幸華會閉幕各國相約裁兵我國亦同時進行將見兵禍消滅地方寗靜民困得以稍蘇而吾之學生亦得安心求學孰謂事有大不然者數月以來非特兵不見裁而連日報紙所載奉張洛吳紛紛調兵遣將彼此預備作戰大有非將國家糜爛盡淨必不甘休之勢夫共和國家主權在民彼張吳通電旣各以國爲言則此時應肯服從多數人民之公意而彼此息爭以圖國是之解决爰懇貴會聯合各界急電兩方撤兵回防同時並請發起全國裁兵大運動以弭後患而延國命敝會雖僻處偏邑亦當隨諸君子後共起而大聲疾呼期達實行裁兵之目的也謹此佈達餘不一一嘉興學生聯合會上 
來函 
[廣東銀行來函]  
　　逕啓者今日閱貴報轉載東方通信社電文欄内有廣東銀行紙幣跌至對折一節查該行爲廣東省銀行乃粤政府設立與敝粤行完全商辦者不同誠恐閱者不察致淆觀聽敢請代爲更正以昭事實上海廣東銀行有限公司謹上民國十一年四月二十五日 
雜評一 
[撤兵與回鄂（默）]  
　　張允撤兵關外惟吳須回鄂曹亦謂奉軍如撤退當令吳回鄂以表面言之兩方意見巳接近漫天戰雲或可因此消散也然以吾人所料張之允撤兵必要求吳先回鄂曹之允吳回鄂必要求奉軍先退卽此時間先後問題已足相持而不决况乎此僅爲曹張片面之計算曹張縱能磋商一致吳其肯俯首聽命率兵回鄂乎此固不問而可知者年來中國軍閥每喜用政治手腕鈎心鬥角以延長擾亂之局或以退爲進或以予爲取觀其言無一不可以退讓和平事事皆能容物而實則縱横播弄事事皆言與心違一舉一動無一肯以誠意相應付今日兩方旣已備戰則决戰可耳而必復以電報相爭無是非之心而論是非無國家之念而言國家冀以此飾人耳目而不知人已如見肺肝此種筆墨上之策略爲無聊政客所常用而軍閥乃亦效之而不以爲恥可異也 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[郵差罷工紀詳]  
　　前日下午趙至昨日尚未解决 
　　郵局通告各界自往領取郵件 
　　本埠郵差突於前日（二十四）下午三時起罷工社會上頗感不便而商務及新聞事業尤受影響兹將此次罷工原因及現在狀况分誌於下 
　　罷工之原因本埠郵務總分各局信差共有四百餘人初入局時每人須納保證金六十元又每人每月在工資中扣洋一元作爲儲金日前總局副郵務長史密司發出公佈謂郵差保證金須由六十元增加四十元而爲一百元儲金則每人每月增加一元而爲二元如有給假未經允准或脫誤時間者即將保證及儲金充公該信差等奉示之餘多表不滿醖釀三日在某處會議一次於前日下午三時起全體同盟罷工後又開一大會磋商解决事至九時始散當即推舉代表八人向郵務長要求昨日八時副郵務長召集郵差開始談判信差提出三條件（一）取消保證金及儲金（二）每人每月加資五元（三）每日工作九時（前十一時十二時不等）副郵務長允保證儲金照舊取消各種特殊條件二三兩條以不敢專斷電請北京交通部郵務管理局總郵務司核示直至薄暮尚未解决惟郵局内部職員仍照常辦公所有重要信件由郵務員郵務生代送一面並通告各機關舖户至總局或就近郵局領取信件 
　　郵差組織團體郵差經此談判後認爲未能滿足其要求繼續罷工並擬籌議組織郵務工會以作永久機關兹錄其章程於下定名上海郵務工會（二）宗旨聯絡感情互相輔助增高人格改良生活爲宗旨（三）會員凡在上海任郵務之職者概可加入本會爲會員（四）組織每一局會員在二十人以内者舉代表一人在二十人以外者按照人數每二十人舉代表一人組織代表會再由代表會舉委員長一人書記會計交際各若干人組織執行委員會執行代表會議之事與本會應進行之事務（五）會費每月薪資在三十元以下者月納百分之二爲會費每月薪資在三十元以上者月納百分之四爲會費以會費十分之四存作本會基金以十分之六作會内各項費用 
　　副郵務長談話國聞社記者昨日下午往謁上海副郵務長史密司詢以郵差罷工之由來史氏云郵局信差前本已有不滿之表示醖釀罷工顧未成事實迨二十一日本局按照一九一七年成案發出罰金通告始行决然罷工該項通告聲明郵差苟未告假擅離職守則其在局所積存之欵（每月一元）當即充以郵差等以此辦法不合以爲因患病及其他原因不能到差亦在所不免如因此等原因將存欵充公未免過酷因之且不以存欵辦法爲然而尤以反對押櫃辦法爲烈彼等又以爲前述押櫃雖於郵差存欵滿六十元時可以收回然有此罰欵辦法存在押櫃又豈有發還之望且郵局届時又不妨改六十元之定章爲一百元似此逐漸加增殊非郵差之福利至於工資一層則入局時爲十二元至多爲二十五元然郵局工作風雪無阻以如是之勞苦工資亦宜酌加因提出數要求條件（一）工資增加五元（二）發還存欵並取銷存欵之制（三）减少工作時間至八小時（四）非正當之人員不得調遣郵差該郵差於昨日提出條件後即望余於當晚一小時内答復顧此爲事實上所不可能當此電線阻斷之時余又何能於一小時内與北京商妥辦法况當深夜之際北京當局正在睡夢中乎至於來信件余於今晨已送出一批下午復送出一批不問快信平信或包裹均照發幸局員忠於局事居然有濟總之局内事務均不致因郵差而受影響惟希望人民之寄信者當兹罷工期間中將其信件送至附近郵局以免遲誤至郵政總局與各分局之信件係均用汽車遞送此次罷工余意現有局外人從中鼓吹現偵探業對於一李某者加以注意此人前在香港罷工中爲港政府逮捕而今日彼乃又出而煽惑郵差如郵差輩苟有何感受苦痛之處不妨竟與余明白說明余當與以同情之考慮實母庸竟下此一小時之愛的美敦書也再以存欵制度而論由來已久所存之欵爲其工資百分之十至百分之八不等現郵差僅每月一元此項存欵於消差時即行發還或本人死亡則與其家族發還時並附以五釐之息如郵差不告假即行離職或一去不返則此欵自不能發還更有作工不久即行辭差數月之後來局追索存欵此亦不能發還此種取締辦法全國各局皆然滬局何能獨異以工資而論郵差亦不應表示不足要知現在郵差之工資高過於平常郵差百分之二十更與冬夏兩季每次發給制服兩套尚有鞋襪裹腿及脚踏車一輛車輛修理並由局擔負云云 
　　郵務管理局之通告上海郵務管理局通告云照得本埠郵件投遞事現在發生阻礙無論平常掛號及快遞信等請各界暫向北京路本營理局或就近向郵務支局詢明領取爲幸此佈 
　　西報之紀載文匯報云今日午後二時三十分中國郵務局代理郵務司史密斯氏宣稱昨夜郵差罷工當局刻正與罷工者進行談判現雖不能預定何時可以上工但郵差已有願聽情理之象故隨時有上工之望罷工雖未解决但罷工者僅爲郵差而内部職員仍照常服務故各行號司派人至局領取預期可到之郵件郵務局仍開門至夜半逺處居民且可至各分局領取云云按郵差罷工之舉發生於昨日午後午前談判多時卒歸失敗罷工者共約三四百人彼等向代理郵務司史氏要求增加工資以應生活昻貴之代價減短上差鐘點發還存儲之工資史氏答稱此事須請示於北京總部而郵差大不滿意卽有若干人於五時左右宣佈罷工後至者聞談判結果消息亦紛紛加入至晚間九時遂有三百人之多北京路總局當然因以稍受窒礙惟昨夜及今日郵件仍照常遞送今日總局内部辦事一如常狀昨夜總巡捕房接罷工消息後即派西探頭彭賽愛特氏前往協助代理郵務司與罷工者談判罷工者集於局外周圍三五聚議至夜半毫無結果而散 
　　工商友誼會之援助金隆街工商友誼會前日得有在郵局服務之會友多人來會報告並要求爲郵差援助以維生計當由書記邱某告以總務主任童理璋外出各會友遂候至五時許童君始到當由周啓邦說明郵差罷工之理由謂吾人服務郵局向來勤職守法無論酷暑嚴寒風霜雨雪我郵差亦不敢偷惰且郵局規則本屬極嚴不料今郵務長忽然發布告謂吾人有不勤職者或告假不准者當將薪水扣罰並將前所存之貯金一併充公吾人得此消息羣驚詫異當邀集會議提出三種條件請求郵務長允許（一）發還前項貯金（二）要求加薪（每人五元）（三）取消苛律請貴會轉達吾人之意去函郵務長代陳苦情不勝感激之至該會即允代爲轉達并勸慰各郵差靜待消息務須保守秩序以免當道藉口各郵差唯唯而去兹將該會致郵局原呈錄下本會頃得服務郵局之會友來會陳述伊等苦况要求郵務長取消苛律予以增加薪水等情敝會以郵員服務社會呈投信件頗爲勤勞尤能守法當此生活程度日高之秋要求增加薪水亦甚有理由若云苛罰一節敝會以爲貴局長素明華人近來之心理决勿因此施行不滿人意之罰則若一旦雙方誤會相持過久於通信郵政頗爲不便且社會團體商業情况之郵件關係尤爲重要敝會爲郵員生活計爲社會通信計爲地方治安計特據情呈請貴郵務長予以和平解决或雙方派員調停實爲公使特此敬呈中華郵政局司務長台鑒 
[納稅華人會投選舉票紀]  
　　選舉本届理事定於今日揭曉 
　　公共租界納稅華人會於前日在青年會舉行大會情形已紀本報昨日爲界内全體市民之有選舉該會理事資格者投票之期自晨至夕市民紛紛至青年會會客堂投選舉理事票人數甚衆票數因之極多故昨日專由市民投票監票　袁祈初·許建屏·袁履登·蔣夢芸·張秉鑫·趙海　·余仰齋·八君與該會書記長朱賡石君　均到塲定於今日（二十六日）專事檢票以便揭曉也 
[兵士由寧調蘇續聞]  
　　昨日滬上因傳由寗運兵至蘇之說謡言杭寗火車未通致到車站或用電話詢問者甚多兹悉此次由寗運蘇州之新兵於奉軍尚未入關以前早巳招來以補二師缺額此兵尚未穿軍服共二百五十名於前日由火車運至蘇州至近日寗鎭各地安靜如常路局乘客由南京到滬亦未擁擠惟京津電報仍未通聞中國電報局巳向大北公司商妥借用水線並派電生至大北拍發京津各埠電報故中國電報局照常收發電報云 
　　又函云前日（二十四）上午八時由寗開滬之四等車内有寗垣新招之兵士二百餘名均係徒手至蘇後即行下車奉令駐防蘇州巳誌昨報是日下午五點鐘時又有兵士一百數十名由寗乘火車亦至蘇州下車聞係由齊督飭令分駐蘇州崑山兩處以資防範云 
[護軍使覆省議會函]  
　　松滬護軍使復江蘇省議會函云逕復者迭奉快郵並轉蘇浙兩省諸老篠電具聆種切眷懷邦國慮逺思深惻怛之誠溢於言表是眞仁人君子之用心雒誦再三至深欽佩竊念蘇浙兩省本具唇齒相依之勢而兩省軍政長官亦均以保境安民爲職志欵欵悃忱必當爲兩省人民之所深信豐林前鎭寗台現防松滬夙志所在亦唯知保護地方維持秩序滬上居蘇浙兩省之衝爲華洋雜處之地稍有疏虞影響至鉅端宜力持鎭定一塵弗驚以慰中外商民之望渥承垂注敢布區區專此奉復順頌日祉何豐林拜啓四月二十三日 
[風雲緊急中之天津航務]  
　　自奉軍入關進駐天津直軍籌備抵禦雙方各取軍事行動以來上海之烟津班航業驟呈蕭索之象其大概情形略誌本報今以兩軍之距離漸近恐發生戰事故烟津間之航業商務大受影響兹就昨日所得種種消息分述如下 
　　客商實行停止進貨向來滬上華北線各輪船出口上海裝赴天津各埠之貨物中以疋頭·紗布·棉線品等爲大宗邇日自奉軍入關後天津及華北各埠商號駐滬採辦洋貨疋頭紗布棉線品等各客帮初時减少交易迨至現在因見張吳兩軍之戰爭勢難避免而有决裂在卽之情勢故天津各地客商已紛紛來電知照上海之駐滬採辦人尅日停止進貨卽已購入者亦令從速止運故滬上之運津貨疋紗洋貨等一類已完全斷絶凖此以觀天津人心之恐慌與商務金融之影響可見一斑矣 
　　米糧兵食等之趕運近數日内本埠烟津班輪之出口貨中米糧及麥粉二物有大宗裝出各公司輪船之往津者均有該二貨之輸往據承裝者云此項米糧與麥粉運往天津並非接濟民食實係抵充軍隊口糧且麥粉裝去預備爲乾糧之原料俾充交戰時之兵食已裝出者數已不少而後來者猶綿綿不絶也 
　　駐滬法軍調津保護津門爲各國商人雲集之地外人之生命財產在天津者至巨外交團早有會議至奉直兩軍交綏時各派兵士到津保衞租界及各駐在國商人之權利法國駐京公使館巳發電到滬特調駐滬該國海軍隊赴津聽候調用以便保衞留津法人上海法艦隊接此電命立將留滬海軍兵士一百三十名動身赴津聞將乘英商怡和洋行之官升輪即於本日前往云 
　　上海大批現洋運津連日滬上各銀行運往天津之現欵先後已達百餘萬元大多因鐵道不通由輪船裝往今日本埠金城銀行等等又有現洋七十餘萬元分裝一百四十餘箱委託怡和之烟津班輪官升號裝去聞中國銀行又有現洋四十萬元在此一二日内裝往大連灣蓋因時局緊急藉此以維持市面也 
[津浦路中斷後之通郵計畫]  
　　大陸報云津浦鐵路天津以南至馬廠止路軌拆斷者約三十哩濟南以北不能通車赴津郵件改由海道運送頗覺遲緩中國郵務員現議募編急足隊由濟南遞送郵件至馬廠並由天津派隊在該處接收特恐濟南以北濟寗間路軌亦斷則此計將不能實行 
[北京組織婦女救護隊之滬聞]  
　　昨有由北京來滬者語人云京師人民日來非常驚恐軍政各界内眷遷徙及乘輪赴滬避難者頗多現在京各團體因見奉直風雲日趨險惡恐戰端難以幸免故擬聯合慈善團等合組一種婦女救護隊以備將來設或發生戰禍即可出發分投救護被災難民已由組織各團體呈請京師各軍警准予創設矣 
[第六混成旅招補兵士缺額]  
　　陸軍第六混成旅一二兩團之各營士兵空額頗多合計全旅僅有八成之譜現何護軍使及該旅旅長以值此防務緊要各處防備恐難週至故於前日令行該二團團長速將士兵空額補足以資派防云 
[護軍使派員檢查郵電]  
　　松滬何護軍使近因時局緊急恐發現擾亂人心之函件曾經派員赴郵局檢查兹以電局亦爲傳遞消息之機關亦當一併檢查昨特派員六名前往電局隨時查察如有謡惑人心之電報即行扣留云 
[領事團注意治安]  
　　許交涉員之說明 
　　國聞通信社云昨日駐滬領事團領袖格拉斯氏往訪許交涉使詢問江蘇上海方面是否絶對不發生戰事此語爲吳齊等馬電而發許君謂上海方面何護軍使已有保障不發生戰事危險之表示江蘇方面齊督已屢次有保境安民之意見及函電設果奉直發生衝突吾料滬寗二區當决不至牽入漩渦云云談二小時而别 
[公債基金動不得]  
　　國信攸關市面攸關 
　　上海錢業公會致北京財政部電云戰雲密布險象環呈商業艱危水深火熱乃忽聞公債基金有動摇之說票價因之奇跌人心益覺驚惶想公等爲國爲民無論如何急需决不至變更原案陷入危機應懇迅賜電示以息浮言而昭大信盼切禱切上海錢業公會有 
[航業消息彚報]  
　　中國郵船公司之中國號現定二十八號由港抵滬赴美上海及香港兩埠之往美旅客現艙位已全數購完惟出口貨極少該輪中之新水手已在香港易去經該公司從怡和之吉生輪將新水手送歸上海一面電商舊金山總公司能否額外加發新水手兩星期之工資以作特别酬勞金云 
　　上海日人所辦之東亞同文書院學生道元傳二郎志摩克已等九十名赴東游行昨已經該院教授率領全體生乘日輪竹島丸歸滬矣 
　　太平洋郵船公司之貨輪漢那佛號由紐約共裝到火油機油等十二萬七千六百十六桶花衣五百件屋頂紙八百件由上海裝此船之赴美貨計羊毛等四百餘噸又有西愛賴號將於星期六抵此來貨有鐵路鋼軌一百九十二件美國花衣一千二百件其他油木五金等一千四百餘件 
　　昌興公司之日本皇后號於星期一上午十一時已過長崎本日九時半抵吳淞旅客郵件由小火輪接至海關碼頭上岸當日便往香港又有蒙抵格爾號在二十八日亦可自港到滬開還温哥武云 
[贖路貯金大運動之先聲]  
　　七日開始大游行八日起各銀行實收存欵 
　　上海贖路貯金辦法自各銀行一致通過後現正積極籌備與商學各界接洽俾獲實效兹聞本埠籌贖膠濟鐵路委員會現擬於本月三十日（星期日）下午二時半假西藏路一品香招請本埠各男女學校學生代表開會討論關於貯金辦法因前次各校校長雖曾在省教育會開會擬有各學校貯金大體辦法而實行細則尚未决定且不若由學生自動議决之爲愈也又議會快定下月七日（國恥記念日）上午十時在上海總商會舉行上海全埠貯金開始大會歡迎各界加入并有名人演說是日下午即聯合上海全埠學校學生舉行貯金大游行冀以喚起一般社會之注意而引起其對於此舉之同情八日起擔任貯金各銀行即實行收欵云 
[神户華僑贖路欵到五萬元]  
　　國聞通信社云日本神户華僑對於祖國膠濟路贖回一事異常注意自華會决議後卽開始籌募現在募得之數已有不少日前已由日先匯五萬元到滬交中國銀行宋漢章暫存以後尚須續滙云 
[虐斃養女案開棺檢騐詳紀]  
　　木器傷已證實忽然來了曹沈氏之夫 
　　邵徐氏卽曹沈氏凌虐養女琴寳威逼服毒致斃一案經上海地檢廳定於本月二十五號在本廳看守所旁隙地開棺相騐等情已記昨報昨已届期清晨該廳孫檢察官立飭司法巡長楊芝階率同法警往拘一干人證到案候示等因該巡長奉諭後先將誣指琴寳姘夫兪民安獲解到廳暫押該巡長復同線索突至西門萬生橋附近福興里某號門牌樓上亭子間中將曹沈氏之姘夫即張瑞興篾竹店主張興三（卽張阿水又名水根）拿獲押解到廳候示至九下鐘孫君命駕而至升坐公案飭將在押之曹沈氏張興貴及張水根兪民安等諸人一併提案問曰這個屍棺可是琴寳之棺嗎該氏等同稱不錯孫君又曰琴寳有無寃抑今日開棺爲之伸雪爾等在塲可以參觀該氏等不語官問該氏曰琴寳入殮時穿何衣服供天緞披風綾綢紅裙内襯藍布棉襖褲白布衫褲黑襪布鞋問官得供即將該氏等交警帶下然將後屍棺舁到中央諭令如法開棺將屍取出先命拍照保存察得該屍面目已腐四肢浮腫肚腹發泡遂將衣服解除經毛沈兩檢騐員用銀針從榖道探入復用棉胎覆在胸前又以燒酒熱水如法灌澆約一時許將銀針取出驗看由該員等報告騐得已死琴寳手臂手背及兩腿肩背一帶生前受有木器傷無算若云服毒致斃現在取驗銀針並無黑色孫君離坐親視一周復片請南洋醫院院長顧南羣醫生顧南逵陳天樞等前來剖腹再騐不一刻顧院長等乘車而至與孫君晤談之後同詣屍旁詳細參觀時已交午孫顧兩君會商一過先行午膳午後動手至一時許顧院長等同詣屍旁先用藥水灌澆一周而後剖肚取出心胃肺肝並子宮等其腸全部祗剪少許餘腸仍納入腹中即將肚腹縫好該醫生等又將屍　之頭顱用小洋鋸解開取出腦子少許連同心胃肺肝子宮等分别裝入玻璃瓶中帶回院中化騐乃與孫君告别孫君諭飭將該屍仍殮入原棺之内截去棺角棺則發封角則保存案中時有陸有達字鳳初奔投案下訴稱無錫人今年四十七歳向在無錫南門外南塲街恒源泰布店爲夥今在押之曹沈氏即民之繼室今年三十六歳琴寳爲民之女即我繼室所生前因不守婦道暗地脫逃到今已有五六年之久民因顏面攸關並不找尋任其所爲無如繼室神通廣大到處易姓所以此時與民姓氏不符不料去年三月十一日曹氏私自到家乘民不在將琴寳領來滬上私自許與張水根爲妾查我女琴寳係六月二十一日子時建生今年實祇十五歳此次無端死於該氏之手要求究懲孫君得供謂曰今日已將爾女屍棺開驗若有寃屈指日可白但今日爾女屍棺爾可領去否陸供我女凶耗民係看見日報得知故而特地到此初到滬上一時不便可否將暫行發堂俟民緩日具領孫君准之又問爾有兒子否陸供有一子名阿大今年十八歳在閘北寳興里何釗記書作爲學徒孫君諭令退去屍棺交地保收管曹沈氏張興三即張水根張興貴兪民安等判令一併收押聽候訊辦 
 
 

Page 14

 
 
[茂生經理任修稅副委員]  
　　大陸報云本埠茂生洋行經理彭斯氏昨由國務卿任爲中國修改稅則委員會副委員 
[日華紡織工罷工事已解决]  
　　五項條件雙方允洽今日傍晚上工 
　　浦東陸家嘴日華紗廠工人罷工三區曾署長調停無效各情已迭誌前報兹悉該廠總大班日人大島於昨日上午九時偕同翻譯李國士及駐廠巡官夏柱庭赴三區警署仍請署長極力調解即經曾署長邀集工人代表張義章等磋商解决方法彚列於下（一）工人要求增加工資二成仍照前議頭等准予酌加一成二三兩等加一成一二左右（二）前議罷工期内要求損失洋一千元現改爲按名發給工資三天（三）每年加工資一次准明年酌量情形照辦（四）工人無故不得停歇倘犯廠規只准罰金不得毆辱（五）所有零頭貼水概照大洋計算以上各條雙方允洽當即憑衆簽押以資信守聞該工人等定於今日（二十六）傍晚一律上工云 
[華商電車明日起實行加價]  
　　華商電氣公司電車部份增收票價一事曾經議决訂定隂曆四月初一日爲始實行已紀前報昨日已由該公司車務長特發通告令各路賣票人一體知悉自明日（卽四月初一日）起將二等車一分票一律取銷所有剩下之票均着繳回結束以後均以二分起碼其餘概照規定之新章收價云 
[推舉組織守望團委員會代表]  
　　上海市納捐人會執行委員會爲提議推舉組織守望團委員會代表事於昨日下午三時在事務所開會到會者爲姚子讓沈信卿賈粟香賈季英沈潤挹黄任之曹幹臣吳叔田凌伯華等提議推舉組織守望團委員會代表公决推舉組織守望團委員會代表四人計投票者七人來函投票者一人結果當選者爲凌伯華賈季英沈信卿姚子讓等四人繼又提議南區分會函請提議本會設評議部事公决本會執行委員會由大會舉出成立對於全部納捐人代表負完全責任至納捐人代表當開大會時已負有評議責任似未便縮小範圍特設評議部卽本此意函復南區分會次提議召集組織守望團委員會第一次之會議日期公决四月二十八日午後四時借本會（勸學所）召集開會至四時許散會 
[召集商團體議驅輕質銅圓說]  
　　南京路商聯會致總商會函 
　　南京路商界聯合會昨爲輕質銅元事致函商會主張召集各商業團體聯席會議討論根本驅除之切實辦法函云逕啓者貴會因輕質銅元事曾迭次發表意見具呈行政機關請求維持具見關心民隱無任欽佩查年來本埠輕質銅元充斥洋價日高近日銀元一枚竟可兌換銅元一百六七十枚平民生活困難妨及社會安寗金融連帶受累隱患尤爲可慮若不急行維持後患不堪設想貴會一再代民呼籲原屬切要之圖惟是此項問題關係平民實際痛苦非有切實辦法不足以除弊端若嚴禁進口限止兌用皆爲商人自身權力所能及應由商人自動的起而設法拯救然後乃有復蘇之望至若行文官廳申請維持遑論官廳之漠不關心即能顧全民命亦係空言搪塞徒費筆墨無裨實際近日我國吏治之腐敗盡人而知固無用其深諱况輕質銅元雖源源進口與官廳實有特殊之關係乎是以驅除輕質銅元雖爲急切之舉惟商人自身利害應由商人自身謀拯救不宜求救於今日之官廳敝會前經職員會議决擬發起各商業團體聯席會召集本埠各商業團體專門討論謳除輕質銅元之法如進口之應如何杜絶兌用之應如何限止等即本此旨惟是獨力難與素稔貴會對於此問題極爲注意用特專函奉凟徵求貴會對於召集各商業團體會議專門討論輕質銅元案之意見如荷贊同乞即示復敝會謹當追隨左右共襄此舉也區區微章敬祈鑒察爲幸云云 
[中法銀行債樞人開會紀]  
　　英文滬報云中法實業銀行債權人委員會會員昨日在巴諾氏住宅開會德雷霈氏甫由北京回滬曾蒞會述在京磋商恢復該銀行事之詳情德與辦理此事之人會談多次對於進行一切甚有良好印象前一二星期内法使署曾與法政府交換電文數次渠覺不日雷有滿意之發展法政府今確已嚴重對付此事本埠債權人委員會一星期内將再開會討論續得之詳報 
[昨日之國内滙兌市]  
　　昨日（二十五日）京津無電致京津匯兌又無開出漢口洋例跌二錢五計每千兩合申元一千零二十八兩五錢銀元每千元合申洋一千零零二元較前日市無變動其餘濟南青島亦因交通斷絶匯兌均無市面沙市九九銀每千兩合申元一千零七十兩宜昌宜平每千兩合申元一千零三十兩五錢銀元一千零十二元其餘别滙變動甚少各埠銀元對於上海之滙價每千元合申元洋數如下九江一千零零五元蕪湖一千零零四元安慶一千零零四元半南京一千零零二元蘇州一千零零二元鎭江一千零零二元揚州一千零零二元清江一千零零五元無錫一千零零二元常州宜興常熟南通各一千零零二元杭州一千零零三元寧波一千零零三元温州一千零零五元嘉興一千零零二元湖州一千零零三元紹興一千零零三元餘姚一千零零三元蘭谿一千零零五元海門一千零零四元福州一千零零十元以上除九江滙漲一元蕪湖漲一元安慶漲一元蘭谿跌半元外均無變動重慶九七平銀每千兩合申元九百八十兩銀元平萬縣九七平銀每千兩合申元九百八十五兩銀元平亦無變動云 
[昨日之外幣市况]  
　　昨日外幣市况大都遞高就錢業做開之價與前日相較計英金票遞漲二分花旗票漲五釐馬克高七毛五五百票面老票漲五錢新加坡銀行漲一分香港銀元高二釐東京老頭票漲二釐其餘如荷蘭票法郎等均無變化價與前日相同蓋今日因外幣交易略有起色是以市價有漲無跌也兹將各價列後英金票每鎊買八元零七分荷蘭票每盾買六角六分花旗票每元買一元八角馬克每馬克買大洋八釐半盧布千盧布新票每萬盧布買規銀四兩二錢二百五十又新票每萬盧布買規銀一兩零五分又老票又買規銀十六兩五錢又五盧布至念五盧布每萬盧布買規銀九兩二錢五法郎每法郎買大洋一角六分四新加坡銀元每元買八角九分香港銀元每元買一元零零五東京老頭票買八角五分二 
[昨日之金融市况]  
　　昨日銀幣市價上下午皆七錢二分七釐六毫二五比較前日略小一二五三月底期洋午前七錢二分八釐七五午後七錢二分八釐六二五因己到期賣空頭者抵補以備交解故忽大八毫七五四月半期洋午前七錢二分八釐五午後七錢二分八釐六二五大一毫二五銀拆早午兩市均係二錢二分市面甚爲清淡各銀行收欵仍祗三十萬兩商業之呆頓實受時局之影響也 
[嘉湖之蠶桑訊]  
　　浙江嘉興湖州現值榖雨後育蠶採桑正開始發動昨由嘉興來滬友人述告蠶桑情形謂上年絲價大貴故本届育蠶之家總核嘉屬平湖盛澤等處比較常年須增多十分之三蓋洋莊絲茶活動廠絲在一千二百兩之上肥絲細絲各鐵機廠去路增廣故蠶種每紙漲至八元爲前所未有而桑葉行現貨每户斤價三元票價每百斤二元六角云 
[公平呌莊繼續停拍]  
　　昨日星期二本應輪值公平洋行呌莊之期上次爲京津風雲驟起商業震驚人心不定故商定怡和元芳各洋行停拍一期以覘時時大勢兹因市面仍未平息故此次仍然停拍也 
[昨日棉紗市面之活動]  
　　棉紗連日來各客帮本有進貨之胃口且花價大現貨缺本無跌價之餘地昨日大有轉機之象上午接大阪三品紗電報近期漲日幣數角逺期無甚上落美花現期逺期皆好十磅音左右各交易所標凖午前好一兩數錢午後開盤又有人傳播馬廠已經接仗之說一時人心疑慮市面又跌至三時許悉客帮買進大宗現紗期紗爲數甚夥又查得所傳信息不確故收盤又轉高結果比前日尚好起數錢川帮共計買進二十支十支本紗八千四百包其餘汕頭野鷄江西青島牛莊蕪湖等帮亦共買本紗七八百包日紗一千餘包現紗亦起五錢至一兩不等惟公會十四支如意一牌與上日比較漲起三兩五錢其餘亦漲數錢至一兩申新開出二十支人鐘三千包十六支又一千包十支又一千包緯通開出二十支孔雀一千包寳成開出十二支如意五十包交易頓然大爲活動一時人心大振如今日時局能早現和平則紗價不難恢復前狀云 
[友華銀行滙市報告]  
　　昨日友華銀行滙市報告二十四日倫敦大條銀行近逺期俱長三七五紐約銀價升至六角八分三七五倫敦紐約間滙價爲四元四角三分今日此間各國匯價僅美金長至七十四元七角五分日金縮至六十三元七角五分其餘漲落甚微開盤時市况見硬英鎊成交價五六月份長至三先令五便士三七五美金成交價四月份七十六元二角五分五六月份七十六元其後市况微平正午英鎊成交價四月份縮至三先令五便士一二五六月份三先令五便士美金成交價四月份縮至七十六元五六月份七十五元七角五分下午市况復堅英鎊售開價四五月份三先令五便士一二五六月份三先令五便士美金售開價四月份七十六元一角二分半五月份七十六元六月份七十五元八角七分半昨日印度及中國在倫敦購銀倫敦市况堅定紐約亦堅 
[長江秈米來源缺乏之原因]  
　　緣奉直兩方均在蕪湖辦軍米之故 
　　長江湖南江西安徽蕪湖等處之客秈米近因豫省災荒運申不能合算故來源甚少僅安徽蕪湖兩處之米稍有到滬自本月望以還各輪船進口運來更少南市各行前昨兩日接蕪湖江西快信謂奉直運兵之後派員赴各處採辦軍米兩方各在蕪湖等處設有採辦軍糈處陸續購辦由水陸裝赴駐兵處爲數甚夥市價昻貴現裝申之米一時難以增多云云滬上幸有暹邏仰光等米接濟現銷與客帮高貨開十元四五角本可稍賤乃因長江秈米缺乏洋米反見漲二角左右自本月望以來長江秈米祇到四萬包之譜云 
[近週中之米麥雜糧油餅市况]  
　　本星期初米市步跌最小價格廠機北粳跌至十一元三角至星期四以後市面又復趨高至最近市價則各漲三角左右計廠機北粳十二元廠機南粳價十一元六角蓋三日以來天氣隂雨兼之市上銷胃尚旺故米市仍見挺秀至昨日天氣放晴價已跌落二角左右預料今後市價可望鬆動矣 
　　麥市交易依然稀少新麥尚未售開近星期來因有洋粉到埠銷售致麫粉廠家出貨見减原料小麥其需要遂亦見落今後麥市看跌蓋緣新麥登場在即耳又據產地消息今年麥收不致如去年之歉缺云 
　　雜糧市面依然暢旺北市公會連日來售開各種雜糧數額頗巨且自政局風潮以來南北交通受阻商人恐戰事發生交通杜絶故日來紛紛由北部裝貨來滬如山東生仁等近日來有大批到貨大連荳據來電報告本星期疲去四角計近價現貨五元六角本埠荳市甚堅秀計天津黄荳價四兩二錢四較上星期漲數分山東生仁價格步漲近已高至七兩以外預料今後苟戰事發生則來源旣絶市勢益將升騰矣洋莊辦去雜荳類依然極旺而市面受恐慌之影響叉見堅硬漢口榨豆價三兩九錢二漢口藥黑荳三兩三錢漢口溝荳四兩二錢九江黑豆三兩六錢牛莊青豆四兩一錢均漲一錢以外云 
　　油市自上星期來價格節節見疲本週中連荳油初疲後漲近價計十四元九角本埠市面大連荳油價由十一元二角五跌至十一元一角岐山荳油不動價十兩零七錢五交易呆滯牛莊荳油亦小去一角計價十一元三角本廠油市價平定計十一元半與上星期市相同餅市堅定計價一兩五錢六分云 
[俄振會之募捐隊與閉幕期]  
　　俄災振濟會上海部昨日上午十時該會職員王君吳君應商科大學之請前往演講由校長郭秉文校員王君招待講畢均極表同情樂爲贊助除二十九日加入募捐隊外尚擬聯絡其他學校另籌募捐辦法郭校長謂學生練習慈善事業正是實際教育頗有價值故對於學生熱心募捐振俄極口贊計並云業經在南京東南大學提倡此舉已募得數百元又昨午後二時該會職員翁國勳至中華公學演講由該校職員曾君招待當由教務長繆君召集全校學生開會聽者無不感動當允加入募捐隊又該會前晚開各股主任會議議决於下月十三日閉幕至各團體之加入募捐隊已塡繳報名單者有滬江大學四百人民立中學七百人專科師範五十四人務本女校八十四人廣東崇德女校七人華童公學一百五十人民福學校四十人尚德公校四十人基督公學三十人滬北公學二十人北區公學二十一人西區公學十五人振華義務學校二十五人滬西慈善團義務小學滬西英文夜校三十人北京路商聯會市民公學男子部五十四人女子部十人河南路商聯會義校二十人河南路平民學校二十人滬北六路商聯會平民公學毓英學校民國女子工藝學校二十人截至昨日止共有二千餘人聞此外業已允可而尚未報名者仍不在少數又該會收到毓英學校募得洋二十八元小洋一百八十七角銅元一百零四枚聖彼得堂捐洋五十七元三角五吳永記捐洋五十元 
[進德會定期辯論禁娼問題]  
　　本埠進德會以娼妓之應否限居一區或禁娼政策之應否厲行中外各報迭有評論意見不一誠以此項問題範團廣闊影響甚鉅若非集思廣益作切實之研究驟難决定爰定於五月一日晚八時半假亞洲文會開辯論大會聞預定演說題爲芝加哥祛惡委員會對於封閉限居區域之經練由泰諾氏主席泰氏係視察報主筆芝加哥祛惡委員之一該會已柬請中外報館及各界人士前往發抒意見共同討論料届時名人碩學討論一堂讜議宏論美不勝收於社會道德定當裨益不淺也 
[滬江學生與學生總會]  
　　上海學生聯合會滬江大學分會因從前創辦工人夜校及與滬上國民大會等事全體學生之經濟負擔均計年在一千八百元左右故自去秋以來憾於經濟困難精神方面頗受影響本月四號該會新職員會成立正擬從事恢復舊狀力謀進行乃於上星期忽聞上海總會有解散之消息該校學生異常驚慌後由調查員報告因總會會所僻處白爾路之南各校代表與會不便故遷移會所變賣無用之舊傢具人心始定今晨八時半由新會長薛君俊升召集大會到會者四百五十人先由薛君演說略謂近來軍閥横行尤甚於前社會狀况日趨兇危而竟無有力之團體出來阻止學生會係喚醒國民愛國心之機關應力謀進趨改良組織後由會員多人發表意見均主張第一先行振刷各分會之精神第二襄助總會之進行結果全體一致表示贊成并定於本星期六下午　薛會長招請滬上各分會會長討論分會進行及襄助總會進行辦法散會時均鼓掌高呼咸謂學生之精神重振云 
[中華銀盾開始比賽]  
　　第一次陳景塘占優勝 
　　本埠萬國賽槍會中華會員每月向有比賽一次自中華盃告結束後由該會華董咨照中華隊查照兹探得華隊長以本隊各員現入賽槍會者人數已超過各隊之上同志互相砥礪日益奮勉年來射擊進步斑斑可者將來於吾華隊歷史上有莫大之光榮惟比賽非備奬品不足以助興趣聞已飭銀匠定製中華大銀盾一座中小號銀盃各一架以備比賽結束時酬贈一二三名之奬勵品其比賽方法日前已由該隊各賽員假青年會共同討論議决如下（賽員）限定中華隊已入賽槍會者（比賽）每月依照賽槍會二次月盃合作一次銀盾比賽（奬分）每次射分連加分在内最優者給奬十分並刋名在銀盾正面且得占領之權第二名奬九分第三名奬八分以下每名類推遞減一分倘遇分數相同者得同樣奬分（獲勝）賽員中奬分積滿百分或百分以上該銀盾作爲完全勝利如二人積奬相同則推末次比賽優者獲勝次多數得中銀盃一架第三名得小銀盃一架（槍械）除手槍外其餘各式一律通用（加分）照賽槍會規定視射分槍數爲標凖惟每墩不准加至足分以外（報名）每員小洋二角臨時加倍以充刻字等費用昨日星期一早晨七時爲該銀盾第一次比賽之期該隊善射者莫不爭先報名計有二十一人之多課程係六百碼最小牛眼靶臥射十六響昨晨天色不佳西北風頗緊結果推陳景塘君爲最優計射六十八分兹將有奬分者揭錄於后（一）陳景塘六十八分奬十分（占領銀盾）（二）方液仙陳如松得六十四分各奬九分（三）郝伯陽六十三分奬八分（四）五衍慶六十一分奬七分（五）劉景和五十五分奬六分（六）朱勵公李玉書各四十九分各奬五分（七）陳家祥吳潤身各四十二分各奬四分（八）楊文卿四十分奬三分（九）李善元三十分奬二分（十）楊左陶二十七分奬一分 
[尚有本埠新聞等轉入後頁]  
雜評二 
[訟輕質銅圓（旡用）]  
　　輕質銅圓之害亦甚矣害及小民害及零星用欵換言之即無一不受其害彼食銅圓之餘而得之利試問何來其即敲吸朘削於吾人之囊中者也 
　　今旣事例昭昭受其害者咸忍痛之久而不能再忍狂呼哀籲由公團而私團而私人所未切實注意明定取締政策者惟肉食者鄙之官吏耳吾民要求官廳嚴締誠爲當然之程序第彼麻木性成之官吏果能如響斯應因人民之籲求而實力嚴締與否猶在不可必之數無已其由商民妥謀自衞之道歟 
　　取締輕質銅圓非甚難事祇須錢業公團與夫關係商人公同集議對於某種銅圓從某月日起概不行用所存該項不能行用之銅圓要求官廳依照銅斤折價收燬如此朝布辦法而夕絶輕質銅圓之跡除少數販銷輕質銅圓之布儈與某種公司外普通商民存儲輕質銅圓爲數當不甚多忍一時之痛斬永久之害吾敢斷爲有贊成而無反對非然者輕幣内貤况而愈下每元兌價由千四百而五百而六七百矣物價昻騰生活艱困社會安寗益難保固茫茫前途吾不知究何終極焉吁 
 
 

Page 15

 
 
本埠新聞二 
[日人增設小學問題]  
　　口僑近爲設置小學問題因在楊樹浦及北四川路兩點紛爭極烈近經小學校期成同盟會並町内聯合會之代表者爲和衷協同之針又船津總領事亦欲解刻下之糾紛而試爲調停據所聞新行政委員會之方針因鑑於前行政委員會之失敗不敢固執提出於第十五次居留民會之原案公司方面捨楊樹浦案而采虹口方面北四川路說亦不採兹雙方之代表者會回重新研究然后求得一致之點而行解决而雙方代表者組織之小學校增設問題相談會未能具體的進行要之解决此問題須雙方和衷協同不協議到底不易解决今公司方面虹口方面病切感其必要相互共就情實而早解决又某消息行政委員選舉失敗諸人之内設於新氣運之發展加以妨害其事實爲極陋劣卑怯則居留民决不容認之云 
[交大高小之捕蠅成蹟]  
　　願一般社會起而效之 
　　通大學滬校之附屬高等小學校近由衞生部施行捕蠅令各學生於課餘之暇注意捕蠅捕得後送至監學處記數投入藥水瓶中凡捕得二十枚則記一功故諸生甚爲踴躍計至昨日止二星期内共捕蠅二萬四千九百二十一枚據衞生家言蠅之爲物最污穢而易傳毒而其生殖量雄一雌可蕃育至一萬七千枚之多今將其數折半而以生殖量乘之不啻巳殺蠅一萬二千六百八十四萬八千五百枚矣全國學校能於春末夏初共行　法則疾疫之減少有斷然者 
[留法勤工儉學狀况之一斑]  
　　吳琢之之報告 
　　江蘇太倉留法勤工儉學生吳琢之不避艱苦能爲勤工儉學放一線光明兹錄其自法國克魯鄒史乃德工廠來函述工作近况甚詳以告世之關心勤工儉學者函云（上略）我在克魯鄒工廠做了五個月車鉗工後來我向廠中交涉調了一個劃線的工作這是在一月前的事劃線的工作與繪圖的工作相差無幾不過一則繪在紙上一則劃在物件上且較繪圖工尤難因做劃線的預備是要看得懂圖樣習練過鉗工方可下手否則不能廠中看騐我幾張以前作繪圖工的證書又試騐我做鉗工的成績並賴舊廠主竭力推轂纔能到了這個工作眞是大非易事在該工廠那個造火車頭的部份工場何等之大工人何等之多但是這部劃線場中祗有連我十八人除我外統是法人都是有學問的工人所以我時常去請教他這件劃線的工作我以前在聖德天（地名）工業夜校裏曾經學習一月所以現在居然也是一個工人這部份爲廠中重要之部所以工資較他種工作爲多人人都作東西的件數計算最多者每日可得法郎四十餘方步者亦在二十方左右我緣初試故每月總在五百方以外較之數月前學作鉗工時之工資眞有霄壤之别再作幾月手法純熟可有六百方以外之希望此間華人除幾個作燒火爐苦工外每月所得工資算我是最多了但是工資難多亦最辛苦每日作工時間須十一點鐘之久旣勞手力又費神思晚上復入作校讀法文幸我身體强固不覺其苦努力奮進以達勤工儉學之目的至此間各種社會團體頗多我所進的會如足球會田徑賽運動會特殊運動會網球會音樂會等華人留此雖多在我所進各會中祗有我一人而已這種情形與在聖德天（地名）時相同可知華人對於體育上不甚鄭重而法人所設的會所收的會員並不限止界類一會中無論上等人下等人老的小的以及工界學界的人都有的大家和顏悅色親愛異常民治國人民之程度自不可企及以視我國除學校中學生研究體育外其餘各界均不去注意所以民弱而國不强歟其餘不及詳述後函再詳吳琢之自法國克魯鄒史乃德工廠發 
[選舉名單錯誤之函詢]  
　　總商會與納稅華人會函 
　　上海總商會函致公共租界納稅華人會事務所云逕啓者頃閱本日報載納稅華人會開會紀一則内開周伯堯君起謂本會所印之納稅人被選資格頗多錯誤此項名單是否己經審查過主席請朱賡石說明被選資格名單乃各團體所報告審查之責當由各團體擔負至直接來會報名者己由本會調查明確當不致有誤謝其潮謂鄙人在商會會員名錄上皆爲謝其潮則商會之報告當不致有誤今選舉名單竟書謝公權而寄來之入塲劵通告書又書謝先生究係誰錯主席謂商會來單確係謝公權並無謝其潮至昨日始由謝君將公權之名塗去另書其潮是否有誤當由商會負責等語展閱之下不勝駭異查此案先於四月四日接准貴會來函以現開第二届選舉會照章改選理事九人附送調查表一百二十張囑爲分送等由當以此次選舉僅送到調查得一百二十張核與現有會員人數相差太多又查貴會函内有云除登報通告請向敝會直接報名備查外尚恐或有遺漏特再印發澗查表一百二十張等語是本届係用直接查報方法另送之調查表不過相備補遺之用是以承送表格僅及上届五分之一敝會不知孰爲已經直接報告孰爲遺漏地補無案可稽難爲取舍即經復請貴會一手經理較爲直擁去後旋於四月十日讀准大函附送調查表三百八十張到會竊以原定四月十四日舉行選舉大會時期己甚念迫若塡就表恪仍令由會彚轉必　輾轉延誤因即依據敝會曾員名錄備函檢同來表遂一分送並請依式塡註即日逕送公共租界納稅華人會事務所直接報名以期簡捷各在案此項調查表多由會員逕送貴會敝會旣未彚轉並無開送名單情事且此次貴會送來僅有空白調查表一種别無所謂通告書及入場劵等件兹關報載主席謂商會來單確係謝公權云云究竟因何錯誤務祈迅賜查明見復俾釋疑團而明眞相無任企盼此致公共租界納稅華人會務所 
[蘇義賑會陳竹蓀之東台報告]  
　　陳竹蓀稽查自東台來函云稽查由泰赴東遵查束邑賑務該處並未設局由興化陳伯容主任派友來查以資節省各市鄉均查畢惟有一三團於數日内可竣事皆抱定嚴查寛放宗旨絲毫不假手董保地方翕然無異城内設粥廠一處限於經費不能如泰縣之普及平糶業由官紳議定三日内即開辦籌有萬元估計約不敷三千元擬俟春賑欵配放儀看有無願絀再由官紳函請伯容酌量撥助稽查向曾往來埻塲於海濱困苦情形較爲熟悉竊以爲東邑根本之計不在賑而在工即如王家港聞僅開數里費己達十萬爲日方長鉅欵難繼造端宏大豈易實行此不在稽查範圍之内徒抱杞憂者也竹港事久在慈座考慮中此次迭經會晤該處代表沈霖森及農會汪會長准並就地紳商學界多人則皆異口同聲僉謂該港關係出海遲速較之王港殆尤緊要詳閱卷宗鈞稽圖說諮訪輿論工在必要則期其必成期其必成則欵項爲第一義查該港規畫爲十二萬元原呈具詳無徒贅述大柢工程用途可豐可嗇亦可多可少照原估七八折亦何不可成事與議者皆以爲然因細加覈覆知沈君所稱認籌之二萬孫於丁漢章埝兩場歷届籌濬小洋河欵内以該河碍難復濬移緩就急雖尚未提出而利害相同初無異議約計可得萬數千元加以城市鄉補助可得數千元合如前數至華洋義賑會認助之四萬聞與沈君面言俟開工時照撥不誤並據沈君言在申謁見鈞座蒙俯允酌濟倘可格外玉全予以二萬亦如華洋之例開工照撥俾知共僅原估三分之二就米爲炊自歸節省時乎難再盡人所知永奠沉菑固可蓍蔡明知賑欵支絀萬難分配况稽查駐會辦事日久亦何敢代爲妄事干求惟念春賑救命一時工賑救命十世裁成誘掖敢讓當仁仍候鈞裁無任悚迫沈君等連日會議稍有開工眉目即函興局轉告稽查届時再當據情轉請慈鑒又稽查來鹽道出丁溪當地一致贊成出場數里即見殭沙白草淤淺痕跡長此坐廢慨嘆久之沈君熱誠耐勞頗覺有餘而縝密似不足兹事體大如果該港一定開工鈞座既允撥濟似當飭由農會集紳派員公同辦理芻蕘見及合併聲明兹謹將東台竹港情形及辦法據實稟報至鹽阜賑况刻正逐細調查幾無暇晷恐須於往興舟中方能詳稟也 
[浦東刦案又聞]  
　　浦東南滙縣逺北市長田岸姜阿香家發生盜案情形業刌昨報詎本月附曆二十八夜十時左右姜阿香家之東鄰楊耕濤處又來盜匪數人破窗而入將耕濤家大小各人用器亂毆禁止聲張内四盜入臥室翻箱倒篋搜掠一空而去聞被刦去現錢金銀衣服飾物爲數不資該處圖董陳步雲等已呈報本區警局請緝法辦矣 
[塘工局呈縣知事文]  
　　爲大來圍路塡浜事 
　　浦東塘工善後局董朱日宣昨呈上海縣沈知事文云呈爲美商大來圍路塡浜請賜核轉美領轉令該商照契回復事竊照坐落浦東白蓮涇南岸美商大來洋行前以契地糾葛議明結束呈報在案兹查美册二千三百二十五號二千三百三十號兩契地内劃出公路直達浦江現築竹笆盡行圍阻又二千六百七十六號西至河浜竟將該浜一律塡平該浜該路均在契外豈能任便爲特具文呈請察核轉呈交涉公署着函致美領轉令該商迅行回復照契執守以符原案而重路政實爲公便 
[滬西聯會討論三大問題]  
　　時局：：彩票：：輕質銅圓 
　　滬西商界聯合會日昨上午八時開職員會到二十餘人葛品生主席議决各事如下（一）對於時局主席謂奉直决裂雖有調人解和雙方仍未退讓若輩名雖爲國實則爭權奪利而已今聞北政府又有起用張勳之消息本會應再致電力爭衆一致贊成（二）對於奬劵顏芹香提議本會對於本埠發行之各種奬劵上年曾一再電請省長禁止迄無效果近報載法租界將復准開設奬劵店舖之說自治不善何尤外人惟本會旣力爭於前寗肯緘口於後應再電致省長將内地各奬劵店舖勒令一律停閉以爲澄本清源之計張少逺王書田附議一致通過（一）對於銅元主席謂近來輕質銅元之流行者日益加多小民之生計日益困艱而錢幣之恐慌亦日益加甚請諸君一籌救濟方法陳榮裳劉昌主張請海關截其來源顏芹香謂截源之舉恐非易易急則治標惟有各店舖仿照電車辦法將輕質銅元一律停用則來源不截而自絶但爲愼重起見必先向公廨立案以免發生枝節吳錫山王春芳皆贊成顏說遂通過議畢散會己十時矣 
[麥田中發現被害女屍續誌]  
　　眞相未明 
　　昨報紀康腦脫路西首麥田中發現被人殺死之年輕女屍一具昨日上午己經公共公廨李襄讞會同美約副領事至虹口斐倫路下部局騐尸室檢騐得係被鐵器擊傷身死　諭屍屬具結領屍棺殮並由捕房緝兇究辦至設少婦究因何事故被何人殺害則騐訊時到案陳述之戈登路捕房捕頭及見證婦人董張氏死者之二房東陳廷林均不能證明故祗探悉死者名陳氏現年二十四歳蘇州人係在三和廠做夜工其夫則在寗生紗廠做日工當上星期日（二十三號）死者曾往人家吃酒歸後需錢購物由其夫給與洋四元不數以衣質得一元有餘傍晚與董張氏同往作工行至滬西勞勃生路死者向張氏謂伊須往購物故張氏遂與死者分途而去死者後即遇害騐屍時死者之夫未到據張氏稱彼夫婦並無惡感而死者亦克守婦道今日其夫因往電局拍電致其岳家報喪故不及投案備質云云是此案之眞相現尚不能明瞭也 
[寗波同鄉會消息彚聞]  
　　寗波旅滬同鄉會前日下午五時曾開理事會討論姜山事件因到會不足人數未議而散聞答覆趙之緯等質問書尚須待理事長李徵五到會批閱後再行擬覆云 
　　又今日下午八時二樓演講廳敦請顧旭候君演講各國義務教育之比較並加演活動影戲助興 
　　又五月七日下午七時起預定開演中西歌舞大會内分俄國歌時式跳舞小學生游技國樂新劇鋼琴獨奏等數類演員有羅文柯女士卡維拉納女士勤業女子師範小學生青年勵志會會員中西女塾方女士等 
[勞動演說團勸除迷信]  
　　聯合通信社云中勞動聯合會演講團以本月二十四日江灣鄉民迎神賽會扮演犯人赭衣枷鎖燃點臂香肉燈隨會臨行種種怪狀勞民傷財迷信可笑該會演講團員王伯英張文忠陳長福曹伯安韓文魁孫傳鶴等乘時出發前往演講題爲節省金錢破除迷信倡辦公益趨重道德當時聽者人山人海途爲之塞其演講處竪有大旗一面上書勿以有用之金錢作此無益舉動等語至五時餘始演講畢回會臨時並發有傳單云 
[澄衷學生旅杭訊]  
　　澄衷學校本年未放春假兹乘天氣和暖特舉行修學旅行教職員學生今日乘滬杭甬路定備車赴杭者計有一百八十人之多該校先期向淞滬警察廳領取護照并致函杭州各官廳請其飭警沿途保護以免不測又租定西湖秋社爲庽所以資便利函約蕙蘭中學比賽籃球參觀蠶桑商業等校以覘其知體兩育進步之何若不特興味絶佳兼得利益匪淺誠盛舉也 
[比德十週紀念會誌]  
　　前日即四月（二十三日）法新租界辣斐德路市比德學校舉行十週紀念會雖天雨而道途泥滑然男女來賓仍異常擁擠各職員殷殷招待欵以茶點下午一時起振鈴開會先唱國歌校歌紀念歌行慶祝式次王校長報告該校十年來之經過及開會宗旨再次錢廣甫賈粟香陳伯岐等諸君相繼演說繼演趣劇二幕正劇十幕餘興爲二啞二鬥趣劇餘興均該校學生所編情節佳妙莊諧雜陳掌聲如雷迨攝影閉會夕陽西墮矣晚爲校友聚餐至十時盡歡而散 
[萬竹女學歡迎兪慶棠]  
　　留學美國之兪慶棠女士近己近國聞女士曾任城内萬竹女校教席昨日該校特開會歡迎秩序頗爲整齊先由校長李廷慧報告開會宗旨繼由教職員及學生等致歡迎辭後兪女士致答謝詞并演述旅美情形娓娓動聽及四時許始攝影散會 
[陳之翰捐欵闢山路]  
　　全國道路建設協會成立以來提倡鼓吹不遺餘力本外埠各界熱心士女之贊助者頗不乏人昨有安徽太平縣陳之翰君致函協會以該縣道路險阻擬開闢石路鑿成條段己函致其哲嗣麗春囑其就滬滙寄洋五百元以作闢路之用恊會以陳君當仁不讓見義勇爲己復函嘉許矣 
[南市粹華製藥廠之參觀多]  
　　前日北京工業專門學校江蘇省立第二工業專門學校武昌國立商業專門學校昨日（二十五）浙江中醫專門學校學生參觀團到滬參觀南巿粹華製藥廠極贊該廠内容完備製造合法足爲改良中藥之曙光對於該廠所製粹華杏仁精尤爲贊美不止云 
[絨線線球工廠之新組織]  
　　滬商范亦純等近與同志集股在新閘山海關路開設綸華國貨絨線線球工廠製造絲光絨線五彩線球備織衫褲帽襪之用以寳塔牌爲商標其第一廠已定於夏暦四月十三日開幕至第二廠之計畫刻正在閘北方面物色相當廠基積極進行均孫范爲總經理云 
[永成里房客之表示]  
　　告房客總會願和平 
　　永成里房客覆總會調解函云頃奉手教感激靡曁旣蒙調角竭誠歡迎敝里之所望者公道和平房束雖然凶惡敝里對之仍無惡感夫永成里地近提藍橋己是偏東毫無軍而可言房租已經單幢十六元雙幢四十元較之鄰近新建之屋昂貴多矣且一年則加超過原租之數實逺公堂公侍房東倘能覺悟和平解决土慰公堂體恤之苦心下解房東房客久續之訟累仁者之施不惟敝里銘感亦爲社會明事理者新歡迎云云 
[義振副劵之大奬號碼]  
　　昨日爲義振有奬副劵開奬之期午　　新北門外民國路假河南奬劵局内舉行北將開出之五火奬號碼及經銷各票號錄下頭奬一萬四千一百八十八號本埠廣滙源二奬一萬三千三百零九號本　萬　源三奬二千三五十號杭州和記轉億中四奬二千二百三十三號本埠大利元又四奬三萬八千零二十四號安徽分所五奬七千四百八十八號嘉興永最利又五奬一萬二千三百六十五號本埠善利全又五奬一萬四千四百三十二號杭州兆元 
[日人之日曜俱樂部]  
　　三十五日上海日日新聞云前日開幕之上海日曜俱樂部昨日將會中規則及姓名發表其内容如左（會則）第一條本會名上海日曜俱樂部第二條本會以自由檢討上海市政及時事問題第三條本會由僑住上海之有志者組織第四條本會每月開例會一次但於必要時得開臨時會第五條願入木會者由會員介紹申請第六條本會會員每月應納會費二元第七條本會設會計幹事一人幹事二人辦理會務但會計幹事任期一年幹事推舉值月辦事第八條本會事務所設於會計幹事之宅（現在會員）石非政吉柏田忠一近藤光小西永吉彌田作次郎堀清兒玉璋一岡吉次郎西村三郎（以上九名）結果近藤光被舉爲會計幹事第二次會議定於五月七日在日本人俱樂部開會 
[續誌安平街之火警]  
　　張家路安平街安樂軒印刷所與根生鍍金店失火焚燒應相推諉由警將兩店主葉醒馮伯根申送警廳訊究己誌昨報前日下午由警廳司法科嚴科員提訊馮伯根供稱是晚之火係從安樂軒後樓所起不涉我店之事葉醒供稱我店雖保火險銀一千兩此次之火確在根生店樓上所起求察問官以兩造供詞各執判令分别交保着候一區二分署查明失火實情再行核辦 
[盜刦樂祥雲銀樓]  
　　美租界北河南路六百五十三四號樂祥雲銀樓於交晚七句半鐘有盜匪十餘人蜂擁而至兩盜在門外把風十盜躍進店堂各執手槍向店夥學徒嚇禁聲張翻箱倒篋當被刦去舉價六百數十元之金銀首飾得贓而逸迨該管匯司捕房捕頭聞警立飭通班中西包探馳往兜拿盜黨早己逺颺該探等即向該銀樓夥詢明各盜面貌服式並索取失單回訴捕頭轉稟麥警務長通飭各捕房及特别機關中西探捕一體跴緝贓盜解究 
[四盜匪分别定罪]  
　　由護軍使署訊明罪不致死解回公共公廨發落之盜匪王阿秀任河南王阿二蔣元根四名前諭押候原審官訊核己誌本報昨晨由原審李襄讞會同美約副領事升座飭將王等提案查閱卷宗以王等被捕開審時確曾供認民國八年十月二十一號糾黨圖刦虹口兆豐路五百二十六號居婦余林氏家財物因判該犯王阿秀押滿西牢五年其餘三名各押滿三年示儆 
[私設鴻成土棧之懲罰]  
　　潮洲人周榮城因在山東路一百十二號屋内私設鴻成土棧販賣躉數烟土經人報告總巡捕房派令中西包探協往搜獲烟土當將周與其夥林戊己張加榮鄭杏生周存厚並向報告人李安明運動之楊炳等連同烟土一併拘解公共公廨訊判周榮城交三百元林等四人各交五十元舖保楊炳存洋二百元交保候訊各情曾誌本報昨晨由廨提訊據西捕頭黄投訴得到報告後即派探前往抄獲烟土並鐵箱一隻當命起鎖不允遂設法開箱檢視内有金飾金表等物似係買土人抵押惟證人李鼐銓因被人刺傷現在醫院醫治不能到堂質證言至此將抄獲之各物及烟土等呈案請察訊之周榮城等延律師到堂　護而本案證人李鼐銓即李阿民於二十三號夜在北海路被人用斧砍傷在醫院療治不能投質因其指控揚炳向伊運動故由楊炳之代表投訴原告旣被人砍傷不能到堂質證然本案並無重要應請將案註銷經關讞員核供商之美丁副領事以周榮城等故違禁令判周罰洋五百元其夥友四人各罰洋三十元一併充公烟土送海關焚燬至李鼐銓控楊炳運動一案着楊改交五百元舖保候展期再訊 
[兩人私帶烟土]  
　　沈罰三百元王罰五十元 
　　沈金林王阿根兩人日前各身藏烟土若干兩行經法租界適爲包探查見上前抄出烟土帶入捕房諭令交保昨日傳至法堂請究先由捕頭上堂稟明前情並將烟土呈鑒詰之沈王兩人供認私帶烟土不諱中西官判沈罰洋三百元王罰洋五十元充公烟土没收 
[愚民習神拳之拘究]  
　　住居閘北境内之江淮客民大都未受教育之苦力迷信鬼神牢不可破近年來如敬奉五通（义袋角廣肇路之五通廟每日燒香之人自朝至暮有千餘號之多）迎賽都天會以及跳童子看香頭之類盛極一時日來又相率習學神拳在各處空地上焚香禱告揮拳踊跳哄動行人停足圍觀前日四區崗警王玉成在新在新民路一段救火會對面空地上拘獲潘秀和江仁幹齊小九子三名解經顏署長研訊據供咒語由上同鄉小孩傳授其咒語云「神神靈龍子先生早請早到晚請晚到一請就到躬　作揖」云云奉判還押候指提教巽人再行核辦同時四區一分所亦拘獲習神拳之客民胡阿根夏海波張阿三張恒秦程瑞章等五名轉解司法科段科員　解淞滬警廳司法科核辦 
[鐵廠小工狹路逢仇]  
　　　頭劈斷脚骨 
　　向爲鐵廠小工之張三狗昨日午後四時行經浦東爛泥渡衞生園浴堂門首忽被仇人用斧頭劈斷脚骨登時血如泉湧倒臥地上不能語言兇手在逃未獲旋經三區崗警到來將張函送南市紅十字會醫治未知能保性命否 
[虐媳之翁押二十一天]  
　　龍女子被其翁姑凌虐姑經捕房拘解公共公廨懲　翁揚州人高國順亦被捕押候訊究均誌本報昨晨捕房將高解廨由見證王有才王起康到案證明虐媳情形而高則延律師辯白中西官以案經證實判高押西牢三禮拜示儆 
[跳電車被輪碾斃]  
　　前夜十一時許有一身穿藍布長衫形似鄉人之男子一名年約三十左右在新閘　園弄地方從英美電車公司七號電軍附掛之八十五號拖車内跳下但其不得跳電車方法故立足不穩跌入軌道内被車輪碾破頭部立即身死由巡街捕查見歸稟捕頭飭探將尸車入騐尸所昨經公共公廨中西官前往騐明尸體訊悉致死緣由並據捕房稟明查無尸屬遂判云騐得無名男尸係從電車反面跳下墮入拖車後致被軋傷身死查無尸屬飭保報堂領棺收殮暫厝待認 
[汽車碾傷石匠]  
　　提籃橋某號洋房雇石匠修理墻壁昨日下午三時一刻有五千零八十上號汽車機不愼撞於墻上將石匠陳奎英左足骨碾折當由一千三百四十七號華捕到來押令汽車載送受傷人往同仁醫院醫治一面帶該汽車夫入捕房稟報捕頭請究 
[電車撞汽車案註銷]  
　　汽車夫徐阿五日前駕車至法租界小東門外地方被法商某號電車碰撞幸己緩行故未撞壞當由巡捕到來抄錄號碼回稟捕頭昨日傳至法公堂請究先由車務處捕頭上堂禀明前情詰之徐阿五供是日民人之車行駛至舟山路由南往北適因前面有小車阻止故民人之車停駛致被後面之電車到來碰撞請求訊斷繼由電車公司大班投訴互撞情形中西官判將案註銷 
[串運花邊改爲民訴]  
　　聯合通信社云中美商業日漸發達凡出口商身經異域違背道德自失信用未有不一敗塗地者潮人林鴻儒偕姪三阿元及戚陳繼巢以餘存花邊作洋二千元糾同鄉謝藴瑜出資一萬三千元合開錦藝花邊公司於四川路復串林仰周親運價值四千八百餘元之花邊到美消售乃赴美之後違背按月報告原議半年來分　未曾寄滬前日謝藴瑜延請朱樹楨律師代表以詐欺刑事起訴經公堂以原判一千元减輕五百元交保昨復以民事起訴兪襄讞偕包領事判林鴻儒等共交保一千三百元原告因反訴應到廨准五日内具結隨傳隨到將來必有公平之結果云 
[公共公廨訊案彚錄]  
　　昨晨公共公廨民四庭由兪襄讞會同英包副領事訊理（一）英商泰利洋行訴因案巳被發封之鎭昌米廠積欠三個月房租銀九百六十兩案結果着被告照數償還（二）謝藴瑜訴林鴻儒陳維巢林阿元林仰周不交花邊價洋四千八百五十元案結果第一第二被告各交五百元舖保第三被告交三百元保均由茂華洋行買辦於二日内具保原告因反訴亦應於五日内到案具隨傳隨到結候訊（三）李竹筠訴汪拱辰江鄂生不還托爲過户之股票收據及押據案結果改期再訊 
　　又年後民四庭由兪襄讞會同日田副領事訊理（一）李明松訴徐存義（即徐永裕）不還借洋案結果本案原告楊明松雖提出借據而被告徐永裕亦提出原告所立之遺失據字跡旣屬相同而證人徐玉林之證言又屬可信應判將本案註銷堂費原告負擔借據一紙遺失據一紙均附卷（二）趙幼農訴趙汝金不理生財價洋案結果被告交七百元舖保候訊（三）王熊生訴吳妙福佔地案結果改期仍請原審陸會審官核辦（四）吳桂芬訴程亮初賠償車輛損失案被告延高露玲律師代辯結果註銷 
[註謝]  
　　昨承少年宣講團惠贈谷劍塵君所著「新商人之修養」一册是書由該團印行託交通路新民圖書館經售内容都三萬餘言於新舊商業之利弊及其公私道德頗多評論又銀行週報社惠贈第二四五期「銀行週報」一册又商務印書館惠贈第三四二期「英語週刊」及第二卷第三號「兒童世界」各一册誌此併謝 
來函 
[朱爕臣來函]  
　　逕啓者鄙人昨致同仁轉元堂凌楊兩董一緘報上誤將鄙人爲沛國族會中人豈知鄙人世居南滙沛國族會世居上海各有支派不可混入且此函出自個人鄙見並不向沛國族會徵求同意故此聲明伏乞更正是荷朱爕臣上書 
　　又沛國族會爲此事亦有來函聲明函從畧 
公布欄 
[江蘇高等審判檢察廳]  
　　布告（第十三號）照得本兩廳吏警丁役均照章支給工資不准向訴訟當事人需索分文迭經嚴加約東並出示曉諭在案誠恐日久玩生合再示仰訴訟人等一體知悉嗣後來廳候審及投遞訴狀繳納訴訟費用均應分　向訴訟人報到室曁收藏處辦公人員親自擾洽切勿轉輾濟訖致涉弊端至承發吏法警等發送訴訟文　除刑事傳票不收費用外所有民事傳票判　及清抄各件廳徵送達抄錄及食宿等費向係按照定章在文件内標明數額受送達人祇須照數繳納該吏警等不准有額外徵收情事倘有吏警丁役假托事由招摇撞騙及私向當事人需素錢財准其來廳旨發一經查實定即依法嚴懲　不寛貸該當事人等亦切勿甘受欺朦自貽　减其各凜遵毋違此布中華民國十一年四月十八日　長朱獻文檢察長許受衡 
[江蘇高等審判廳]  
　　民庭判决倪鑑銓與黄順泉爲土地糾葛涉訟上告一案（判决主文）本案上告駁回本審訟費由上告人負擔陸榮華爲田單涉訟不服上海廳决定抗告一案（决定主文）本件抗告駁回抗告費用由抗告人負擔孫景松爲造　迷訟不服丹陽縣知事堂論抗告一案（决定主文）本件抗告駁回抗告費用由抗告人負擔（以上四月二十四號） 
[江蘇高等檢察廳]  
　　批示嚴如洲等狀悉此案業經本廳查核原卷該民嚴如洲謂朱金龍吞没洋元無非以唐慶祥爲證人而唐慶祥非但與該民有特别關係且所供與嚴春田又多不相符原縣因即依法予以不起訴處分辦理並無不合巳將原卷發還令縣轉諭知照在案仰即知照此批吳人其等委任狀悉此案業已令縣調卷候卷判核辦此批吳芷芬狀悉仰候令行該縣知事嚴緝究辦此批歐陽生保狀悉候令丹陽縣知事依法辦理此批孫爾枚等狀悉本案原縣究依民事判决抑依刑事判决狀内並未叙明未便違予受理抑且補具抄判以憑核辦此批徐春喜狀悉此案前據田徐氏等具訴到應經本廳令行江都縣知事依法核辦在案兹據所究係如何實情姑候令縣查覆察奪此批曹幼純狀及附件均悉候調卷核辦此批吕慶庚狀悉候令江寗地方檢察廳查覆核奪此批傅兆五據訴已悉此案前據江浦縣知事呈覆到廳業經指令迅予繼續偵查依法辦結在案仰即知照此批（以上四月二十四號） 
 
 

Page 16

 
 
   
 
 

Page 17

 
 
自由談 
游記 
[梅園黿頭渚游記（二）] [  佩公]  
　　長虹臥波雄據運水鋼鐵爲骨上舖木板係皖商吳子敬所獨建惠工等橋構以水泥爲植當亦不資路以初闢房舍寥寥惟三五工廠烟突上矗吐霧嘘雲一若特炷馨香以迓逺客之戾止者撲面則龍峯九派疊翠含青如列屏障惠山已數數游故不爲吾儕注意於是逕越龍頭河秀嶂街春申㵎轉入開原幹路沿途麥浪翻青桑芽茁翠田疇間黄蕊紅蘤洵可謂之平原如繡而青山不斷一路迎人瀏覽間已趨河埒口榮巷而達梅園園建於東山磊石爲垣由卑趨高地勢墳起入門有紫籐一架已應候而花翠幔珠纓殊可人意架盡爲花一叢間植頑石上刋擘窠書梅園二大字由此有岐路二上達廣場石峯四五夭矯作天女舞天心臺矗立塲中溝地爲㵎環其三面作玉玦形荷苗三四漸透水面度橋有石徑蜿蜒可通登臺四矚太湖在望而萬頃波光四圍山色一一盡羅眼底胸襟陡豁令人俗慮全消臺後遍栽梅樹枝幹亞义奚止繞屋三百惜已緑葉成隂於滿枝矣使於春初抵此則玉蕊氷華眞如涉香雪之海再進地勢漸高有軒顏爲香海係康南海所書軒後爲誦豳堂構以南木堂懸書畫聯句頗多其中最可傳誦者若孫寒崖之七十二峯青未斷萬八千株芳不孤一聯足爲斯園寫實余等即據此瀹茗以資少憩堂之左右有屋爲翼頗盡軒敞華麗之致堂後爲東山頂峯小亭高聳占全園之最上乘再進有巨石横臥草坡上刋小羅浮三字園盡於此乃共折入側徑華厦數楹建於崖落聞爲主人避暑之所門常以鑰故未能游覽徑石板橋有硫璃花房儲花甚衆前有荷軒爲舍三間軒前有池一泓游魚刺水荷苗漸粗於是一路穿梅林而出園門登車向湖濱進發車路較前偪仄兩車交臂常須讓道行行三里已達管社山農有清初隱俠楊紫淵墓堙於山半下有楊園是其故址逾此已達萬頃堂爲楊氏新構負山面水檻外一碧萬頃名副其實時落日正映面龍鱗萬點星星然至炫人目堂西有項王等廟湖濱有虞美人崖爲後人附會以名未足爲典崖上有車蓋柏頗得形似更買櫂渡湖繞獨山以游黿頭渚是日南風頗競激水生波舟爲震盪越湖約二重而遥已達渚下登岸四覽誠風景清絶渚爲充山之一角山脈入湖如黿之首因是得名黿頭爲水衝刷石骨畢露東有石壁摩崖刋横雲及包孕吳越等字廻波激石雪浪濺飛洵奇觀也楊氏闢渚爲植果園樹桃甚夥而亭軒臺榭其間點綴亦各適宜湖面遼闊逺處不見涯岸湖中島嶼起伏而螺髻烟鬟乃與風帆點點掩映成趣俯仰宇宙令人油然起山塵之想奇境若斯瀏覽竟日猶嫌不足第夕陽銜山似爲山靈代逐俗客故吾儕不得不急登舟返岸御車回城比達無錫飯店業已萬家燈火休憩片刻各進晚餐是日殊覺疲倦因共據權早眠被褥極整潔入夜無譁得以穩向黑甜迨醒已杲杲日上推枕盥洗呼侍者進早飯畢搭二次車返灑泚筆記此以誌鴻爪 
筆記 
[花夢記（二）] [  萬鐘]  
　　隣居有耽絲竹之好者夜來無事恒有雅韵隨風而至主人聞之覺彼沉寂之境内頓呈慰藉之狀心中恬適乃至不可言喻即眼前空氣亦似化凝冷爲春和融融然流佈於一室之内彼前此恒力索破寂之法顧終不能得其要領及是始恍然悟得天之使我處此境地固早已安排慰遣之物授我也蓋聲音之爲物在在咸含温慰之意使人聞而移情於不知不覺中以彼絲竹之發音抑揚徐疾往往庽有怨慕之意在覊旅人聞之不啻自寫其胸懷彌足淘洩若一涉歡鬯放浪之聲者即無益於事轉足令人動其榮瘁之感矣彼立意旣定遂亦購得數種以暇時習之冀嫺熟後可以隨時自遣其懷顧每購一具不論爲弘爲管一一弗能中律久之乃棄而不學以是遂爲林林掛壁之物矣嗟科天下人類處於枯 
[罕有之奇聞]  
寂之境長日飄忽如游魂無一絲生氣一旦見有物可以解其愁抑又焉能不亟亟求之耶是夜主人疾書旣久覺神憊能遂勒其手中之筆引目視瓶中桃柳以爲境過靜故覺柳葉中亦微微有香氣浮動其氣如飲佳泉但知清冽初不能辨其何味也彼以筆微叩瓶次花瓣受囊而落可四五片彼因取花片置諸書葉間委貼旣竟仰首作凝思狀沉沉然自語曰他日花落後當悉以納之書城中爲事不甚趣耶言次四顧見燈光似藴微笑彼自念今夕燈光乃大異於平日是殆以吾室窮年枯索無一趣事今見胆瓶中桃柳盈盈弄態使室中頓足春氣故彼亦放其快意之光以相映襯似得一佳伴而樂也不爾則彼必以桃柳咸具妙姿心姑其艶遂極其光照以相競主人此時思緒之玄奥可云極矣巳而彼引目視案上之時計爲時已十一句鐘彼乃摺疊其未竟之稿啓屜藏之遂解衣就寢其就寢時爲狀絶輕易初不費其周章以彼坐處本在榻緣此時僅以下垂之兩足舉而移之榻上則全身已在衾裯間矣旣睡隨取枕畔所置之小說展閱之顧未及數頁覺其無昧則引手按其電燈之緘鐍令熄於是此主人夜間之工作遂畢 
劇談 
[金少梅之嬰寗一笑緣（下）] [  梅花館主記寰]  
　　第六塲演園中私語初嬰寗在樹上採花見子服逺來遽由折仆地其一種慌張之狀頗有精采後王子服謂要寗曰「我之所愛非瓜葛之愛乃夫妻之愛」少梅詰以「有何不同之處」王曰「夜來同床共枕」少梅至是掩口一笑徐徐謂王郎曰「我不慣與生人睡覺」言甫出口而台下已鬨堂大笑矣最後返堂中鬼母詢其安往答曰「在園中與大哥說話」其母又詢「有何長言絮絮不已」答曰「大哥要我同睡」觀其痴憨之神情令人軒渠不止第七塲演伴夫垖虎家亦均平穩無疵與鬼母别離時在脚本中祇有「母親望勿以兒爲念」一句於情理上未免過於簡捷今少梅加以一種戀戀不拾欲行又止之態方覺有情有意疑鬼及成婚二塲以時晏截而未演未免美中不足總之少梅演劇有扮相有做作有唱工吾於是嘆觀止矣 
　　景玉峰飾王吳氏循規蹈矩不事草率 
　　李鳳蓮飾王子眼無長足述不過充數而已 
　　小榮壽飾書童一舉一動均含妙趣 
　　徐寳山之老旦（飾鬼母）不過爾爾 
　　唐秋桂之吳子俊雖屬配角亦頗可採 
　　高玉仙扮相絶少神氣惟做工尚能稱職與少梅對舞及園内見王子眼二塲亦均有可取處而小鳳仙陳菊芳之丫頭則甚平平也 
雜錄 
[西湖雜記（上）] [  章頤年]  
　　頤年杭州人也居西湖之濱者十九年朝夕與勝湖爲隣湖中名勝游覽殆遍眞不知幾世修到得享此福也今年春求學來滬不與故鄉見春三月矣居此塵囂之地益令人念秀媚之湖光不已因作西湖小記 
　　岳武穆墓荒圯久矣前浙江督軍楊善德曾呈請内務部重行改建旋楊氏出缺督軍盧永祥繼成之興工三年始於去冬完竣殿宇宏大金碧輝煌廟門尤莊嚴與昔日之岳王墓固不可同日語惟壁上所懸之聯多出諸當道其署欵非鎭守使某某卽廳長某某官氣冲天未免减色 
　　西湖公園亡清行宮也於民國元年始開放爲公園極天然人工之盛西湖工程局於園中廣植花木尤以菊爲多暮秋時恒開菊花會於園中列千數百盆種多名貴騷人墨客咸往觀賞誠盛會也 
[餘瀋] [  梅子馨]  
　　偶戴年老者之眼鏡睹天地間物細者覺其巨薄者見其厚光學作用何巧妙乃爾 
　　雖然吾人處事能有此副眼光亦庶幾乎可（却酬） 
　　今日人間地獄稿未到暫停一天 
 
 

Page 18

 
 
常識 
（一）投稿本增刋者其料料隂衛生法制道德經濟四項外增教育科學宗教市政雜錄問答六項其語涉攻盰個人者恕不登載 
（一）投稿者篇末須開明姓名曁詳細地址並黏一名片每句請自加單圈若籍幅過長及繕寫潦章字跡不易辨認者佳構亦從割愛（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其領酬時之署名蓋章須與投稿時同 
（一）問答一項專爲喜閱本增刋諸君實有疑載藉便討論起見當擇要登載恕無報酬 
（一）投稿者如不願取酬或不願將所署之名發表者請於原稿註明附函恕不作答 
（一）投稿登載時本增判得酌量增删其字句 
（一）投稿不登載者原稿恕不發還 
[成功百訣十一版]  
　　沈有乾君成功百訣兹經銀館十一版每册仍收回印本本五分外埠函購加費一分售書處本館營業部寄售處中華職業教育社中華書局 
常評 
[電報研究法老圃] [  ]  
　　吾人處於電報戰爭之時代勢不能屏電報而不觀今之電報猶法庭之供狀也今之發電者猶原被告也訟師有格言曰無謊不成狀今亦有電報師蓋亦無謊不成電夫人藏其心不可測也測之以言而言又不足恃於是乎窮然猶幸其有言可以反面測之昔秦人夜戒晋師曰明日請相見也臾駢見其目動而言肆即知秦師將遁而秦師果宵遁故知明日相見即當日宵遁之别名今之通電者亦然凡言不啓戰端者即宣戰之别名凡言始終和好者即嫌隙之别名凡言利國福民者即害民蠧國之别名凡言解甲歸田者即終身盤據並傳之子孫之别名故苟知發電者之意適與電文相反乃可以讀電報此不獨今日之電報爲然凡民國以來之電報皆作如是觀矣且不獨民國以來之電報爲然二十四史中如此類電報者蓋不可勝數矣時無古今地無東西表與裏皆相反也佛說第一波羅密即非第一波羅密以文言求之則惑也 
衞生 
[防病治疾須得三宜] [  鳳賓]  
　　保持健康與治療疾病不應拘泥成法貴能審度三宜何謂三宜一曰因地制宜二曰因時制宜三曰因人制宜 
　　每逢冬夏之交小兒之患流行性感冒而變成肺炎者爲數甚多在荷蘭國中醫家對於此病提倡冷氷療法每獲奇效英美亦然佳果纍纍該地人士視冷水爲必要未嘗懷疑惟在東亞不適宜也 
　　某年冬西友湯生之家有嬰兒攖斯疾余用芥末膏蒸吸入法室室温保存法等等而得愈若在其祖國中必用冷水療法無疑也後狄克遜謝爾屯諸家有小孩相繼傳染亦均用温暖法而全愈此殆東西地氣不同居在東方之人耐熱而不耐寒也 
　　即在中華一國而論北部之業歧黄者所用藥量恒倍蓰於中部南部而飲服之者不以爲太重兩部醫理有興中部未合者在南未見其因之而夭促在中部亦未見其獨得奥竅或亦地氣不同人之體質遂相異耳 
　　熱帶之民其皮膚之汗腺較多於寒温二帶之民獸與禽至冬初而生軟毛熊能積蓄養分以度冬眠生物之奇妙在於適應舍適應無以生存也 
　　人之體質各殊疾病之變相不一防病治疾均宜隨機應變以求穩妥而市儈之流往往藉大言之廣告以推行秘製藥料不能因地因時因人而制宜徒以自肥其囊爲目的國中患肺癆及花柳病者以未得三宜的治療而日墮其術計中者吾憐憫之不暇也 
道德 
[習慣之養成] [  彥]  
　　習慣一名詞常用於一般由經驗所得之自動或半自動的反影（ＡutomaticorＳemiautomaticreactions）與不學而得之本能的反影有别習慣之養成由於屢次重複從前所遭遇之境地所應答之動作論其種類大别之可分爲三一種族的習慣Ｒacehabits此乃爲我儕人類共同所有之習慣其傾向直與本能相類如晨起夜眠等習慣卽屬於此一類　 
　　二自動的習慣自動習慣之成不費時間遭逢同樣之境遇卽自然反影步行係屬於此第二類習慣中 
　　三高尚的習慣此一類習慣不易學成須經多次操練方能獲得正確的動作如打字繪畫諸類均屬於此第三類中種族的習慣發現於嬰孩時代一切自動的習慣成於幼年時代高尚的習慣常隨人之愛好而選學成的此第三類習慣之養成當較第一第二類爲晚亦勢所必然也 
　　習慣之成中間經歷時期愈久則其所履行亦愈順乎自然而亦愈難改除夫我儕之言語思想動作大半係習慣之表現我儕要有正當之言語思想動作則不可不先具有良善之習慣故我儕對於良善的動機及高尚的思想言語動作等等當勉力而行始終不懈而對於不良習慣一朝澈悟卽當决心袚除之杜防彼之反覆則我儕思欲造成高尚之人格有何難乎（乙種酬） 
[西方格言（二八○）] [  謝介子選譯]  
　　有眞樂者恒非弄智之充（恰思費特）（Ｃhesterfleld） 
　　世無不苦之樂（德意志諺） 
　　穩健而行其果最佳（英吉利諺） 
　　言如其人（丹麥諺） 
　　能自知其不善者可以知勉（英吉利諺） 
　　爲僧即爲僧爲農夫卽爲農夫（希臘諺） 
　　小誤斯如一英里（英吉利諺） 
　　任意之射擊不能中一鳥（意大利諺） 
毋以汝言自相矛盾（英吉利諺） 
　　從羣衆昏亂中得保名譽極難也（派茁拉克）（Ｐettarch） 
經濟 
[余之小史] [  曹文海]  
　　余幼九齡父卽棄養余家素無恒產先祖均商業中人屢遭災殃惟能度日而己一旦喪父祇母子四人二兄己早出門學業余母祗爲針線度日時百物未貴尚可支持余只知讀書因家庭經濟窘迫讀書未滿三載余母託人覓業余十二歳時季秋之初感承何君覓就京廣洋貨之業時余堅意讀書不思學業奈被家境所迫且難違母命遂隨何君入店於是克勤克儉專心商業矣是年余母亦爲經濟不敷所窘出門傭工一家四人各自覓食店中有月規每月二百文（即剃頭洗澡之資）余得每月之月規常念家境之艱不敢浪用存於店中如洗衣服被褥等類得睱自洗此自幼習慣亦不以爲苦店中學習三載滿師因與夥友不合出師店赴青 
[人生觀之不同　俊　]  
浦向親戚處借資自行開店營業奈時運不濟未滿兩載竟將本資虧折一盡蓋固年輕太少閱歷所致後承張君竹平痛囑一番善言良語提荐滬上就事每月可得薪金三元余得張君之善言良語始知爲人之艱難亟宜保守本分青年最易傳染惡習余遵守張君之言痛改前非將每月所得三元之薪金不敢浪費一文悉數存於上海商業儲蓄銀行竊思上海本屬繁華之地青年子弟腦筋簡單最易傳染下流風俗豈可不愼余牢記張君之言克勤克儉耐心以守本分店中每年加半元薪金余亦悉存銀行於今六載已將借欵還清去歳余母爲余配婚即提用存欵不向親戚築債台矣余今歳調存於新華銀行每月將節省之錢存儲以免日後錢荒余視近時社會生活程度日高百物昻貴豈可再將汗血金錢揮霍無度耶（乙種酬） 
法制 
[更改之種類與區别] [  吳子雍]  
凡以新債務之發生爲原因而消滅其舊債務者在法律上稱之爲更改其種類有三第一爲債務標的之變更如以特定所有權移轉之債務代金錢若干圓之債務是也第二爲債權人之替換如舊債權人將其債權移轉於新債權人是也第三爲債務人之替換如舊債務人之債務移轉於新債務人是也至其區别之點即標的之變更與債務人債權人方面無關替換雖有關於債權人與債務人然一爲債權人一爲債務人極爲明顯也（乙種酬） 
教育 
[小學生不應賀壽之理由] [  夢蝶]  
　　敝鄉經董凌某於本月十三日爲其尊人作六十九壽先日囑鄉立各校預備壽歌數闋届時集學生前往祝賀各校都允許維某校獨反對之其理由甚充足兹述普通者數則投之常識欄中以爲學校中犯同病者告 
　　（一）小學生本有高尚人格不如滬上之軍樂隊任人呼喚而爲婚喪喜慶家作走狗者也且教部禁令已申更難違抗此小學生不應賀壽者一 
　　（二）祝壽之舉於新潮流中己目之爲無價值今欲以此無價值之舉動令小學生爲之此種暗示教育貽害於將來甚大此小學生不應賀壽者二 
　　（三）祝壽本出於友誼之自動未聞有被賀人預召者也今竟出此召賀一端（按近今虚張塲面者都如是召賀）以小學生之人格等諸鼓樂者是蔑視學生人格太甚職司教育者應極力抵抗以爭此人格此小學生不應賀壽者三（乙種酬） 
雜錄 
[擇偶者注意] [  侯峚樵]  
　　我國近數年來一般青年對於婚姻的研究一天多一天大家也漸漸知道格外小心鄭重自己的婚姻不過當擇偶時最要緊的是要看他是否有血族上的關係是否有遺傳上的惡疾是否產生過低能兒是否有各種不良的品行是否有健强的體格和聰明的腦子將這幾層調查清楚然後才可以同他設婚姻不然就很危險了我舉一件事諸君看看就可以明白不注意的害處從前有位學者調查一百五十年前美國革命時在營中當兵的一個人名呌馬丁克列卡克（克列卡列族的祖先）當時同一個鄉下劣等婦女往來生下一個低能孩子這私生子的後裔後來倒有四百八十個多内中低能的就有一百四十三個此外還有許多犯罪的後來戰事完結他回國後又同一個好的婦女結婚這位婦女蕃衍下來的子孫共有四百九十六人内中有的做過省長有的做過審判官有的當過大學教授可說是没有一個低能兒我們就這一件事看來擇偶時稍不愼重對於個人社會國家就有這麽大的害處我望一般青年對於自已擇偶時要格外注意不然就一失足成千古恨了（乙種酬） 
 
