# 1922 - 268 - 4917821

 

Page 1

 
 
第一萬七千八百二十一號;中華民國十一年 西曆一千九百二十二年十月三號
星期二 * *   
 
 

Page 2

 
 
第一萬七千八百二十一號;中華民國十一年 西曆一千九百二十二年十月三號
星期二 * *   
 
 

Page 3

 
 
第一萬七千八百二十一號;中華民國十一年 西曆一千九百二十二年十月三號
星期二 * *時評 
[各式其式（冷）]  
　　今之政客武人其心志之如何固無從窺見但就其舉動而論則誠有所謂各式其式者有爲戲劇式者有爲影戲式與偵探小說者光怪陸離無所不有是誠民國之多人才矣雖然人才如此其殆民國之所以成爲今日之民國也夫 
曾梁王等罪魁之脫去日營也或以男子而飾婦女或以白面而化長髯斯非影戲與小說中之裁料乎今乃出之於實事且出之於京師而又自命爲政治犯者一何可笑之甚耶 
雖然罪魁可爲總統之交換條件則其兒戲國事與此輩伎倆原亦相等耳是之謂彼此 
[命令]  
　　十月一日大總統令參謀總長張懷芝呈請任命劉田甫楊砥中爲海軍總司令公署參謀應照准此令 
　　又令署内務總長孫丹林呈准黑龍江省長咨請任命劉德富袁慶潤試署黑河警察廳警正均照准此令 
　　又令龔德瀚李文藻王子甄均晉給三等嘉禾章胡榮恭訥春均晋給四等嘉禾章此令 
[國内專電]  
　　北京電秦皇島天津意械奉直先後議購意政府八月曾有訓電致意使謂此項軍械不許賣與中國人故購買該械須由外人出面而外交團監視甚嚴故奉直皆購運不允崴政府軍械另一問題 
　　北京電三十夜亥刻王郅隆偷出日兵營赴津沿途有接護者同行女僕一名貎似曾毓雋又化裝西洋長髯爲梁鴻志院赴交民巷打聽證明王郅隆曾毓雋梁鴻志三名於三十日夜半脫出日兵營赴津一日日本大隊長發覺報告小幡小幡一日下午通知政府又詢外部據云已接小幡通知 
　　北京電王郅隆曾毓雋梁鴻志三十夜赴津（二日上午十二鐘） 
　　北京電華比之四十萬二十四萬已給參衆兩院十一萬已給敎育費（半個月）五萬爲民八議員津貼經濟調查局欲分潤已無及 
　　北京電使團對關稅會議增加二五附稅希望於來年下半年實行政府希望來年三月實行該會至早來年二月開會三月萬來不及滬稅則會實行抽五於十二月一日實行各國已分别曉諭各該商人（二日下午四鐘） 
　　北京電外團允於節前提用九月份鹽餘（二日下午四鐘） 
　　北京電奉天一日開軍事會議各師旅長均到瀋提議改三省軍爲二十五個混成旅李景林部兩混旅李爲軍長率三混旅 
　　北京電張作霖傳諭皇姑屯綏中一帶農民速收去莊稼（二日下午四鐘） 
　　北京電李厚基電府院請改編王永泉部遴員接收王永泉電府院部李厚基陰狠毒辣職旅服從中央不受李節制（二日下午四鐘） 
　　北京電南苑蔡成勳一師殘部營底三十日開贛（二日下午四鐘） 
　　北京電膠州鹽田中日委員會定四日在靑島開會（二日下午四鐘） 
　　北京電烟酒署房地今春由高凌霨羅鴻年出售於稽核所以二十一萬兩規銀供緊急軍費當時作爲三十萬元葛藤杜絶言明六個月内交房現已届期稽核所要收產烟酒署請猶豫正在磋商中 
　　北京電交通部已通令各省自本年十一月一日起電費一律漲價　　北京電洛息川劉成勛由某方之介紹派員經鄂赴洛要求吳放棄援助劉湘楊森吳答劉成勛如確能回復川省秩序予將保爲督理軍務非但不援助劉楊已也若以聯省爲號召增川民之紛擾恐不僅中央應助劉楊而川人全體亦將助劉楊（二日上午十鐘） 
　　北京電吳語某黔議員云聯省自治如成一定有聯道自治聯縣自治聯村自治届時更難收拾黔議員答曰此是進步不足爲病 
 
 

Page 4

 
 
第一萬七千八百二十一號;中華民國十一年 西曆一千九百二十二年十月三號
星期二 * *吳曰俄國紅黨已進步到聯人自治之境但聞殺人之聲聯旣不成治於何有（二日上午十鐘） 
　　北京電國際聯盟非常任會員改選我國力爭得一席（二日下午四鐘） 
　　漢口電岳州工餘學校敎員郭亮前被軍警連同罷工工人捉解來省拘押二十餘日嗣工人釋出郭以煽惑嫌疑聞由粤漢路局函請交陸軍審判處訊辦一說部電令送法庭檢舉此事恐又將引起工界糾粉 
　　漢口電孫傳芳有節後應吳電召赴洛訊（以上二日下午四鐘） 
　　香港電省議員擬請陳席儒出席宣佈大借欵内容 
　　香港電黄業興蘇廷有兩部梗日（二）（十）（三）克復欽城 
　　香港電吳小銘黄强兩人有兵工廠長希望 
　　香港電某方訊此次大借欵原因㈠軍事收束㈡省庫窮施政須欵㈢維持紙幣債額六百萬抵押品造幣廠廣三路及北江礦山一部份債權人爲香港英商陳席儒咨省會不允組織財政委員會 
　　香港電盧燾赴惠謁葉舉求助彈百萬餉三十萬聞已商妥返省往港（以上二日下午九鐘） 
[國外專電]  
　　日内瓦電行政院中國轉機唐代表二十七票當選瑞士通信社最盡力英國波蘭瑞士匈牙利保加利奥國白山均投票（十月一日） 
特約路透電 
[北方政聞記]  
　　二日北京電近被任爲航空處長之李根源因無航空學識業已辭職 
　　二日北京電福州消息許崇智現進逼福州許軍現沿閩江向延平進發預料該地戍兵將加入許軍省垣李厚基之兵力不足自衛李或將潛逃 
　　二日北京電現按照華約條欵組織之善後委員會胡惟德已被任爲會員之一 
　　二日北京電據半官消息政府中人與桂黔代表談話後該二省現有與中央恢復關係之望林俊廷有任桂省軍務督辦之說黔省督辦之任刻正在討論中 
　　二日北京電日使署通告外交部謂曾毓雋梁鴻志王郅隆均於星期六夜離日使署衛兵營 
　　二日北京電海關船政科長戴納爾氏服務多年近年來兼充海軍交通部顧問茲因體弱辭職退役美國海軍軍官吉里斯氏被聘爲交通部航務顧問以代戴氏鹽務處會辦耿布於九月間辭職政府已任維爾登氏代之 
　　二日北京電日本官報稱日軍於九月二十七日退出台加斯特里半島薩哈連對面陸地所駐之日軍至是完全退盡赤塔外交總長近與某外交官談話據謂長春會議之决裂其原因如下㈠俄國拒絶予日本以薩哈連專享之讓予權㈡俄國拒絶以薩哈連一部分租與或售與日本㈢俄國拒絶承認北薩哈連非西比利亞之一部分 
　　二日北京電美使署接華盛頓電稱按照新例外國女子嫁美國公民後不得因以視爲美籍故苟不入籍不得列於美國護照内嗣後凡請領護照者須註明婚期如在此律實行後結婚則男女兩方必須交出國籍證據美政府前擬派專門家委員團赴蘇俄調查經濟狀况今已作罷 
[英土間危機略減]  
　　一日君士坦丁電現悉基瑪爾之進兵恰萊克僅爲一種掩飾行動實則基瑪爾别有企圖查中立區域相距若干哩之境内並無步兵或砲兵之蹤跡而甚重要之軍隊則似趨集伊斯米德以君士坦丁爲目的物時局之眞可慮處在君士坦丁方面而不在恰萊克也 
　　一日君士坦丁電基瑪爾因須赴安戈拉故墨達尼亞之會議將以伊士梅氏爲代表土國允協約國於過渡時代派兵入塞拉斯此間協約國高等委員團現派法員赴愛德里亞諾波爾意員赴白加斯英員赴羅杜斯土以期保護居民並保全紀念建築物 
　　一日倫敦電全國現亟欲知哈林頓將軍由政府諭令要求土軍退出中立區域後所採行之方法政府直至昨晚似亦未得新消息夜半會議内容若何不許傳洩於外故時局現狀外間無確知者惟據巴黎未證實之消息時局較爲鬆動因法代表波益龍氏有基瑪爾態度和平之電也 
　　一日巴黎電士麥那消息基瑪爾與波益龍晤談後擬於十月三日在墨達尼亞開軍事會議以規定撤退中立區域與塞拉斯軍隊之進行方法此議須協約國同意後方可實行此會爲將來外交會議之籌備會哈林頓將出席爲英代表而外交會議在十月十五日左右可望開會 
　　一日倫敦電今晨内閣集議兩時半午後又開會陸軍海軍飛行軍領袖午前皆出席一小時聞内閣會議非因時局有新發展但欲使閣員與各部密切接近俾有重要消息時即可公决應付辦法耳聞諸有責任方面時局可信爲稍覺鬆動土人現凖備協約國司令與基瑪爾十月一日會於墨達尼亞軍事地位之消息亦較可滿意恰萊克事態亦稍和緩因官塲已接土軍已從艾倫巨退走之電而君士坦丁軍事當道已不復以戰事即將發作爲慮也墨達尼亞之會議確定十月三日舉行基瑪爾與哈林頓及法意司令皆將出席 
　　二日倫敦電近東時局已有圓滿轉機羣情大慰此就今晨報紙論調而可知者惟各報仍謂趨向和平之途尙多荆棘如謂難題可迎刃而解尙嫌言之過早因土人尙有嚴峻要求而希臘革命黨對於塞拉斯之意志與願望亦爲不定之要素卽基瑪爾當亦爲之不寗也維尼齊洛氏來游倫敦並赴外部晤談倫敦報紙間有愠詞據塞拉斯消息希軍士氣漸振而該處希兵與土人之衝突已時有所聞危象可知英報意見大都謂基瑪爾如接受協約國公牒所載之條件則希臘宜退出塞拉斯同時由協約國委員會暫時管轄以待最後解决土軍現仍集於伊斯米德惟不復侵入中立區域而海峽最狹處海岸現仍由英軍扼守反對派報紙謂時局有進步乃哈林頓將軍持重辦理所致而混合派之每日紀聞則謂海峽自由得以不喪失者乃英政府獨有膽量力主持所致士麥那難民已載去十七萬人餘者仍陸續出境此事進行頗順大可滿意 
　　一日巴黎電安戈拉外交長致文普恩賚謂和會可望早開君士坦丁與恰萊克方面追擊希軍之軍事行動可即停止希軍宜速退出塞拉斯安戈拉於數日内將答覆協約國之公牒 
[近東事件雜聞]  
　　二日雅典電希皇喬治向革命委員會聲明前皇退位之决議出於至誠後無異議 
　　一日倫敦電星期日捷報君士坦丁訪電稱哈林頓將軍確已赴墨達尼亞與基瑪爾會晤但勞合新聞則謂非至基瑪爾軍隊退出中立區域後協約國不願與基瑪爾會晤此說聞諸官塲確然無誤云希臘要人維尼齊諾氏來游倫敦而希臘富翁柴哈羅大氏向有勢力於政界者亦將來英揣測因以紛起許多新聞記者昨求見維尼齊諾氏維乃發表一文謂希臘新政府請渠爲歐洲之希臘代表但渠先擬考察協約國意見云雜氏大約在星期二日赴巴黎晤普恩賚以前將往英外部一談 
　　一日君士坦丁電法代表波益龍並未赴安戈拉今日可乘巡艦美資號抵此基瑪爾現由士麥那赴白魯薩 
[借欵於奥之糾葛]  
　　一日倫敦電觀察報日内瓦訪員稱英法意捷克斯拉夫四國擔任奥借欵百分之八十意國欲將管理委員會不歸國際聯盟而歸擔任借欵之國節制此即奥國喪失獨立之謂英代表貝爾福氏則力加反對現望意國更變態度否則其他三擔任者將合供借欵百分之八十餘二十不難募集比國已表示同意瑞士亦將贊成 
[英美之棉信]  
　　一日倫敦電美國米西西宓棉業大王費歇氏旅行六日後今日由利物浦啓程回美費氏與客談話時謂彼覺英國棉業確然沉滯今在美國購棉每包價尙大於英國三十元英國將施之縮减工時已有恶劣之影響及於原棉市孟卻斯德著名棉紡家淮特海特氏·與費氏同船表示英國意見謂英國製造家目下無紡存貨之理故不得不縮減工時近東事變殊足牽動市面云 
[各國近事記]  
　　二日東京電東京發生虎列拉疫症兩起 
　　一日馬賽電扛夫與煤工不允爲輪船扛貨上煤以助罷工之海員各輪船現由海軍人員駕駛 
　　一日墨西哥愛爾巴索電國軍已壓平巨耶萊之叛亂　　一日墨爾邦電澳洲勞工會發表宣言書謂首相許士氏於近今戰爭中不遵守其莊重之約言此役使澳洲喪失生命六萬今若再陷澳洲於戰爭中則復將喪亡此數勞工會將組織總罷工或施其他便利舉動以阻製造軍火及運輸軍隊云云 
　　一日倫敦電本財政年度前六個月英國入稅較上年同時減少英金五二二五○○○○鎊其中所得稅及產業稅共减二六○○○○○○鎊 
　　三十日柏林電八月份德國輸入品共値五六○○○○○○○○○馬克輸出品共値六○○○○○○○○○○馬克 
交通大學無線電 
[建造中國無線電台之技師]  
　　舊金山電聯合電報公司總董偕無線電技師六人定十月十八日起程赴上海建造中國五大無線電台之第一座 
[近東問題近狀]  
　　君士坦丁電英官場現待恰萊克事態之發展大局愈臻險恶和解希望愈少 
　　倫敦電墨爾邦電稱澳相許七謂大戰時澳洲遣往戰地之兵額視土國現所能召集者爲多澳洲於必要時將派同樣大軍前赴近東云 
　　倫敦電游弋歐洲海上之美國驅逐艦多艘現已　命開往近東 
[商船無線電之利用]  
　　柏林電商船無線電之利用近愈發達白星輪船公司之船於今年最初六個月内互換無線電信約及四萬起去年全年則僅有四萬五千起耳 
[日游歷隊返國]  
　　芝加哥電在美考察之日人游歷團五十人今夜由此起程赴舊金山乘船返横濱 
[美國運費與稅則]  
　　舊金山電南太平洋航業公司稱自十月十七日起減收東海岸大豆·桐油·竹·茶·之運費 
　　華盛頓電一九二二年九月二十一日新稅則規定　邉繡貨按値征稅百分之七十五籐編器具百分之六十竹簾百分之三十五 
[公電]  
　　北京浙籍國會議員通電各報館轉各銀行均鑒頃致浙江沈省長陳財政廳長電曰報載浙省募借債欵一百萬元查吾浙庫欵向裕年來並無特别事故因何虧空望將歷年收支細帪明白宣布事關人民負擔依法應交議會通過否則浙人不能承認等語查借欵不經議 
會議决純係個人私自負擔浙人誓不承認除通電　江省議會曁各縣縣議會一致反對外特此預告務穝　全吾浙民意萬勿輕借免致將來糾葛臨電不勝翹禱浙籍國會議員王任化丁　宣邵瑞彭杜師業袁榮叟韓潘金尙詵陳洪道張復元東印 
　　湖南省長選舉事務所通電各報館均鑒湖南省長選舉業經依據湖南省憲法省長選舉法於八月二十一由省議會舉行省長預選九月十日全省縣議會舉行省長决選現已彙集决選票數趙恒惕得一千六百零九票爲省長當選人特此電聞湖南省長選舉總事務所總監督彭允彝東印 
國外要聞 
[日軍處分海參威俄械事件]  
　　海參崴日軍保管中之軍械子彈其處分之事爲日俄兩國間之重大問題日前忽有全部軍械均爲日軍秘密移交海參崴政府及賣與張作霖之說又有日本軍閥擬在崴埠設立一大緩衝國計畫之傳日本陸軍省軍務局長烟氏雖曾否認其說然空穴來風令人可疑茲將東京國民新聞九月二十五二十六兩日所載消息節譯如左以供世人之參考亦見日本二重外交之流弊焉 
　　二十五日東京國民新聞云長春會議俄國並無誠意其態度似寗願會議之破裂夫俄國所以採此種態度之裏面實有駭人聽聞之事實即日本軍閥之陰謀是也因軍閥有此等陰謀遂予俄國以會議破裂之責轉嫁於日本之口實保查此次長春會議中視爲重要者厥爲日本押收焉管中之海參威軍械之處分關於該軍械之移交外務省方面原定基本協約締結後即移交於赤塔政府然俄國方面於日軍撤退之際忽然有軍械將移交於威埠狄第里軍之疑慮甚且謂將賣與張作霖當時此說咸視爲毫不足信庸詎知果有此事耶現在此項軍械不特已移交狄第里軍並已入於張作霖之手矣當日軍第一期撤退之實施也在尼古來斯克及其他各方面之日軍曾將某種軍械抛棄而去而先已進至該地之狄第里軍則收容之而成其武裝此事不特確有其事即在加參崴方面亦曾秘密用某種手段將日軍保管之軍械移交於狄第里一派之手更令狄第里一派將軍械交與張作霖試觀張作霖特派張宗昌及軍事顧問日人町野大佐赴崴埠接收軍械則知此事之非僞蓋彼等除日軍抛棄之軍械外並將崴埠保管中之軍械亦賣與張作霖矣至張作霖所購得之軍械則已於九月十五日用貨車二十輛運歸奉天不特此也前在哈爾賓之白川友一氏·及前貝加爾新聞社長里拉沙比羅與罔島大尉且與張作霖之密使串通於九月二十日前後將步槍一萬五千枝子彈及其他軍需品百餘件裝載貨車三十二輛經由坡克拉蒂亞那而運歸奉天表面上雖稱爲紅十子會用品然而已被俄國稅關官吏發覺遂被俄國獲得事實上之證據焉此軍械處分事實之眞相旣如上述顧日本陸軍方面所以出如此之策者則基於駭人聽聞之計畫蓋前此擁霍爾瓦特氏或謝米諾夫氏擬在沿海省設立緩衝國之計畫失敗後始終仍欲實現其計畫迄水稍歇其計畫之規模頗大欲令海參崴帝政派之狄　里與張作霖提携使滿蒙獨立一面更使海參崴獨立令此三者聯絡組成一大緩衝國也惟其如是故將軍械　與狄第里及張作霖使其壓迫赤塔更在海參崴·厄古來斯克·古蘭垜·哈爾濱·齊齊哈爾·滿洲里·伊爾庫斯克七處·設日本陸軍特務機關在海參崴哈爾濱古蘭垜三處設警察機關此事目下正與内務省交涉之中雖假獲得其產派宣傳消息之口實爲計畫實則爲日本軍狄第里軍張作霖三派聯絡之機關也查日本陸軍方面之此種計劃乃以上原參謀總長爲中心之一派軍閥所爲蓋欲極力破壞長春會議之成功也聞俄國代表越飛　探悉此計畫後曾向島田副領事質問並提出强硬之　議乃外務省因不能阻止其計畫遂令長春之松平代陷於非常困難之地位曾爲此事特電外務省探詢眞　及請善後處置之訓令而俄國方面則以協定縱能成　當得軍械移交於赤塔之諒解然實際上旣不能行　抱寗令會議決裂以求他一方面之活路之决心其所以竟敢提出北庫頁島撤兵問題者蓋可充分測知個裏機關矣 
　　該報二十六日所載又云日本海參崴派遣軍保管中之軍械業經密交與狄第里並由狄第里一派售賣與張作霖之事俄國方面在長春會議席上已曾對日本代表提出此問題一面則向各方面盛行宣傳因此問題乃愈益重大有成爲國際上之問題之勢現聞日本陸軍方面　於設立大緩衝國之計畫仍着着進行而以此陰謀爲背景之海參崴狄第里派及張作霖則專意着手獨立之　備但兩派各欲此事之實現其惟一困難卽爲雙方　缺乏軍械子彈因此狄第里派乃擬先獲得日軍保管中之軍械張作霖雖亦有同種之計畫然不能直接由日本方面取得軍械故先與狄第里勾通藉此達其希望於是有兩派提携之計畫現兩派已經海參崴派遣軍某幹部之斡旋而得諒解故張作霖特派張宗昌與町野大佐赴威與狄第里會見現兩派之間已成立如下之協定「狄第里方面供給軍械子彈與張作霖其交換條件張作霖方面須供食料僣狄第里軍」卽依相互之協定張派得補其軍械之缺乏狄軍則免去食糧之不安也但此中尙有問題蓋狄軍向來缺乏軍械並無餘力供給張作霖而其供給張氏之軍械舍日軍保管者外更無他物此乃明瞭之事實又聞張狄兩派之間近日將締結軍事協定目下正在協議中又聞美國政府已有强硬之抗議送達外務省省務當局雖絶對秘密然據探聞則美國之抗議實與崴埠軍械之處分有關其理由謂目下海參崴派遣軍收管中之軍械其中美國政府亦有所有權乃日本政府並未與美國政府交涉竟自由處分殊爲衊視國際信義云 
 
 

Page 5

 
 
第一萬七千八百二十一號;中華民國十一年 西曆一千九百二十二年十月三號
星期二 * *   
 
 

Page 6

 
 
第一萬七千八百二十一號;中華民國十一年 西曆一千九百二十二年十月三號
星期二 * *國外要聞二 
[菲律賓通信（文初）]  
　　菲大罷免敎授風潮 
菲大自去年美人彬湯氏就校長職極力整頓有蒸蒸日上之勢今年學生數幾近五千人就彬湯氏屢次宣言此校不特爲增高菲人程度且他日欲爲東方大學首屈一指不謂近來因罷免歷史部部長事竟發生空前未有之絶大風潮 
　　歷史部部長克來格氏ＰＲＯＦＡＵＳＴＩＮＣＲＡＩＧ在菲大任務十八年極力搜尋菲島史跡有志編纂菲律賓歷史菲島革命首領黎撒氏一生事實尤多研究總言之對於菲島民族之過去及現在恒極褒揚之以菲人現際求獨立心切得一美人爲發揚其國光則師生感情上自多融洽無問卽凡畢業生在政界居要職者恒視克氏爲非島惟一良友 
　　此次罷免之原因據董事部所宣佈理由㈠形湯氏就校長職後增高菲大程度凡新聘敎授皆取有博士學位即原有敎授未得有博士學位者亦由大學出資令其回國求學克氏祇有法學士及文學碩士學位在例亦應回國就學而克氏自負有十八年經騐置之不理㈡菲大學敎授美人曲來氏在菲大社會學研究會演講謂島中有菲民二百萬民族智力薄弱難望發達此語固無可爲諱乃克氏投稿前驅報謂曲來氏居菲島未久安知智力薄弱之人恰合二百萬且力闢異族　婚足使民族進步遲滯之謬說如此攻擊同事有妨大學名譽㈢前年亞爾勃脫氏代理校長克氏評論以無名大學畢業生不彀第一年級程度敢貿然代理校長又嘗評論科學局長無科學之常識致菲大與科學局發生惡感此其行事亦有妨菲大名譽以此三者爲最大理由說者或謂彬湯氏將就職時爲克氏所反對故彬湯氏特開有博士學位始得爲敎授之例以除去之惟菲大董事部係依法院通過大學律第四五六七八各條而組織其董事部爲敎育部長（卽副總督）内務部長參衆院敎育股主任敎育局長本校校長本校敎員會代表本校畢業學生會代表并由總督委派三人聘免敎員須得董事部通過董事又菲人居其多數卽彬湯氏個人有不慊於克氏全體董事部焉肯聽其指揮耶 
　　克氏罷職後校中學生會大起反對女生俱樂部議决正式上書職事部對於罷免克氏一事請重加考慮文科學生評議會提倡開菲大全體學生會爲不信任現任校長之表决且選委員三人調查董事部斥退克氏之内幕至十六日菲大全體學生在操塲開大會亦議决呈請董事部重加愼審行事以全公義會場中對於現任校長頗有微詞時彬湯氏亦入會場請主席假以數分鐘向學生作誠懇之談話大意謂予之來長斯校實存欽慕菲人之心以予自測實未嘗失君等之信用予今有不得已請間諸君者即諸君如以予對待諸君之行爲爲失信用必欲予遄返美國亦任諸君自定吾必按照諸君公意行事不過在吾就職之時所言極大敎育計劃必各方面之協力始能成功耳校長演說畢站立一旁有學生提議由大衆用口呼投票法表决學生對於校長之信任心結果反對者有人贊成　有人呼喝之聲不絶於耳秩序甚爲紊亂說者謂學生此舉不免感情用事觀其開會時之宣言有云克敎師所著黎撒史實足令人欽服彼旣能愛慕我菲律賓民族英雄吾人亦當本愛國之心予以援助云云其挽留克氏心理可見一班矣 
　　菲大畢業生開會時由會長班尼的斯氏（大學董事畢業生代表現前驅報主筆）佈告克氏被逼免職之詳情彼在會中反對之理由會議結果有通過要求菲大校長及政府委派之董事自行辭職并由畢業生在議會爲議員者向議院提議改組董事部由校長并各科主任與參衆院敎育股組織管理部其理由謂管理人須熟識校中情形方能知所措置各科主任　大學關係較爲密切勝於現任董事全係派選不明校中眞相者多矣風潮現尙未解决惟對此與菲大發生絶大之影響則可斷言也（九月十八日） 
國内要聞 
[北京通信（惜靜）]  
　　大孫派議員集會之詳情 
　　大唱鬧院劇之民八議員近日因國會二届會閉會結果已喪失其奮鬭之目標而有匿跡銷聲之勢其實眞正大孫派議員固仍在暗中活躍并不因民八一問題之挫折稍減其銳氣原來民八議員來京奮鬭者内容極不一致約略言之可分爲三派一徐淸和派一般人對於此派最爲懷疑甚有謂徐等之擾鬧議會係受徐十暗中指揮希圖破壞政局以爲徐世昌復被逐之仇者此說雖未必可信惟吾人證諸徐淸和往日之行徑在廣州護法未久遂北來受奉軍津貼而爲鄒芬之顧問似此可見徐之行爲矣其次則爲非常國會隨意遞補之眞正民八議員（八年以前并未當過議員者）此派在非常國會原爲備位充數之用品格至爲不齊知識亦極不一（如北京籍之春某熱河籍之孫某皆爲京津著名二簧票友）然在此次北來之護法議員團中人數頗多彼等旣無政治頭腦更無爭法統之誠意簡單言之飯碗問題而已使政治討論會之津貼一旦實行發下彼等爭法統之熱心能否不爲番佛四百尊所降服殊疑問也至於第三派則爲純粹之孫中山嫡派思想抱負均視以上二派高明多矣若云爲法律爭正統爲民黨爭地位惟此派乃名實相副眞足以當之而無愧（雖不敢謂全部如此然如此者總占多數即云有政治作用亦是團體的行動）日前中山派議員在順治門爛熳胡同集會一次邀柬係由謝持鄒魯出名到會者有葉夏聲覃振劉成禺鄧天乙牟琳丁象謙丁騫王試功等二十餘人首由謝持發言略謂今日由鄙人與鄒海濱兄出名柬邀諸位到此係因同人北來奮鬭法統問題尙未解决時局上種種問題均相迫而來本黨組織未能就緒同志散處各方并一討論集合之機關亦無著落政局旣如此緊張同志多懷有共同之目的而來勢不能不謀一團結方法究竟本黨應如何振刷精神應付各方請諸同志自由發表意見云云次覃振發言謂兄第自法統恢復問題發動之初卽主張同人應一致北上速將本黨牌號掛出發表宣言成立機關以堂堂正正之手段對於政治法律上作光明磊落之奮鬥蓋北方國會旣能恢復即是護法派之成功即是曹吳黎諸人屈服於護法旗幟之下之表徵吾輩以護法之原動力來京奮鬭誰不謂然且政黨不能離國會而孤立國會恢復吾人不來京向國會中運用政策更欲何爲然兄弟在當時雖持之甚堅而同人贊同此議者殊形寥落上海空氣甚且視北上同人爲投降之表示此等惡名聲誰亦不肯自承故北來之同志遂不甚踴躍即有少數北來者亦多不贊成即以團體名義作正當之奮鬥未幾本黨總理到滬兄弟亦曾乘機向其建議彼時各方面正積極聯孫奉直段盧專使日夜奔走於孫氏之門中山先生行裝甫卸疲於酬應遂無暇詳籌黨務迨兄弟一再陳說本黨前途之關係 
重大時局現狀之稍縱即逝先生聞之始動容告予曰吾黨旣已改造於廣州今後且看吾人實行奮鬥何如矣國會開會於北京護法事業名義上總算成功武力之後盾無復用處北方當局果誠意服從法統則對於合法國會職權行使之點當然絶對尊重其自由君等爲人民代表即是民國主人翁前途努力結果如何要在君等自爲之耳中山先生此種語氣意在我輩自由之奮鬥而不亟亟於用本黨名義之號召兄弟遂領會此意約 
同志數人來京一覘形勢比至京後民八民六之爭鬧的不可開交本黨此時態度旣未宣示機關亦未確立同人散處各方三三五五步伐至不齊一咬定一個民八問題爭來爭去終成弩末之勢至於今日不但形勢日非别人煩厭自已亦覺甚無興味兄弟以爲我們奮鬥固當始終不懈　正不必粘著一點毫不活動吾人堅持民八問題并非爭地位實爲爭法統所爭者旣在法而不在人即不妨換一換目標如法案問題（覃　言至此附加　釋云吾人旣爭法律正統當然認廣州與北京并非兩國會法統上全國只有一個國會）廣州開會時所議决之一切法案當然有效吾人奮鬭之精神何妨於此處寄託以視執著民八一個問題新鮮且有趣味多矣至於本黨成立機關與掛牌子等問題兄弟雖然是主張開始即以政黨名義活動者今日則時機已非若輕易將本黨牌號掛出去將中山先生之黨領名義擁現出來萬一時局形勢稍有不宜使中山先生徒然犧牲本黨亦進退失據將何以對吾人所擁護之黨與黨領乎所以兄弟今日絶不敢主張卽刻將先生名義拿出來替我們分謗蓋政治之事有一定之過程本黨同志來京者目前宜充分團結以待另一個機會之到來一方電商總理將本黨黨約修正脫稿凡從前入黨手續繁難之處均大加改訂然後寄京供諸國民之公覽以求得多數之同情同志加入者必日益加多本黨彼時則眞至公開成立形成大政黨的組織之時矣兄弟以爲今日國人表同情於先生仍必甚多護法爲先生年來一大主張今日誰復肯自承反對護法者然則悉已棲息於先生主張之下不旣明乎故兄弟深信時機到來吾黨有斷然成一大政黨之可能目前孟浪從事則絶對不敢贊成覃振言畢鄒魯繼續發言略謂今日兄弟與謝慧生兄請諸位到此茶會純爲本黨問題蓋時局十分緊張若不速謀團結同志則民八爭議旣成弩末新目標又未能確定究竟本黨此時應否將牌子掛出以爲同志集會討論之中心實爲當前一大問題兄弟意見則主張從速團結同志以免渙散蓋自廣州政變正如一隊人馬被人打敗吾人欲再圖前進自不能不先收容潰兵稍事整理然後基本軍隊方有根據而新軍自易募集矣吾人之北來原是以個人地位自由作戰并未奉有先生（指孫中川）之使命今民八之爭已成弩末此時若不别圖努力以造時機便冒然將先生請出來犧牲此情理上萬說不過去之事也兄弟對於覃理鳴兄主張極同意然目前團結同志一事殊不可緩鄒言至此劉成禺忽大聲言曰今日開會因秘密之關係人多不知如何召集同志來會者極少本席以爲旣然秘密明日即由今天到會者面告本黨同志定日開全體大會人數到齊再討論本黨一切問題本席又以爲旣開大會即不能不先知道本黨眞正黨員各省到底有多少本席主張今日即就到會者每省指定一人負此等調查之責任劉言畢雜以喧笑丁　首先贊同劉說丁象謙亦謂本黨掛牌子與否只是時間問題而分省調查同志實爲要圖於時座中有質問國民黨黨員之定議者謝持答謂癸丑以前之國民黨完全不算今日所謂本黨黨員云者乃以在廣州改造之「中國國民黨」正式宣誓加入者爲限於是又有質問本黨同人到京後有加入益友社者應如何處分覃振答謂本黨到京後并無明確之組織同人有與益友社接近者其咎自在本黨本黨組織旣已大定之後加入益友社者如肯回來當仍認爲同志不然則以變節論此殆可謂之至公允之辦法至此謝持遂宣告分省指定負責調查之人指定後時至五點遂散會記者以爲謝鄒輩在大孫派中乃中堅分子彼等之主張放鬆民八問題可知民八派之行動已與大孫派分而爲二然「中國國民黨」之態度竞與原屬國民黨之益友社演成敵對之勢此則政局前途最可　　之　矣（三十日午後發） 
[蔡孑民對八厘短債之觀察]  
　　北大校長蔡孑民氏最近發表關於財政問題之談話云財政之學非鄙人之所專究中國財政每多黑幕更不易爲澈底之批評自敎育經費成爲甚難之問題以後吾人身當其衝始不得不與財政問題相接觸乃知我國内外債積累之鉅與大軍費支出之多長此以往不但敎育無法维持卽社會金融國家財權·皆將停滯喪失　不可救夫以已往之政府當局言之少數人之舞斃　私致貽國家社會以大戚反響所至竟造成國民厭　政府之極端心理平情而論實亦無怪其然但從對内對外之各種關係上研究之國家旣尙不可以無政府且政府與政府機關中之當局尤不宜混爲一致則一方不得已而維持中央機關一方惟有對於政府機關中之當局加以嚴厲的監督而最要者即爲財政監督財政之第一步方法即爲要求完全公開將用途一一宣佈於公衆關於此點覺此次政府完全宣佈十一年公債之用途旣不失爲財政一部份的公開吾人自應認爲一部份的可以滿意至就用途單内容加以觀察旣大部份用諸維持敎育維持治安之正當目的而鉅額之外省軍費並未見攙入頗足以證明此項公債之必要與正當此吾人就『不得已而維持中央機關』之方針之下而平允立論者也又已在所發行之公債政府與銀行兩方之人不無上下其手之嫌故利息重而年扣多每使國家國民横遭莫大之損失今次因財長羅君係淸苦法官之所轉任國民之責備與監督亦日益加嚴利息旣比較爲輕具責成國家銀行經售不許有九折以下之價格併將手續費亦完全公開之果能事事如此吾人豈忍徒爲不負責任之苛論執載政府與國家銀行已訂有經買此項公債之詳細合同鄙意旣不失爲財政公開之良法亦應完全披露以求國民之諒解蓋吾人乃主張政治上一切無秘密者處理財政更不許有絲毫之秘密也至公債用途旣已詳明規定鄙意今後四個月内即不應有所變更而根本問題則仍在四月以後財政上有無根之計劃所謂根本計劃者如内外債之速行整理以恢　政府對内對外之信用尤爲今後財政上唯一之急務耳 
[國務院批准蘇省公債之經過]  
　　蘇省發行七百萬公債一案旅京蘇人及本省法團紛紛反對文電交馳擾攘累月乃此案最近已由國務會議通過其中頗多暗幕而且爲學者服官之王亮疇小試其政治手段頗可記也 
　　江蘇七百萬公債發生於韓紫石韓蘇人也以蘇治蘇何以又有人反對其政策不知蘇省現方分二派一派即反對此公債者其他一派即主張發行七百萬公債者即蘇省長召集之財政會議的一派人物也然韓者長對於蘇省解釋之理由請非爲省債乃由中央專欵劃出作抵者示此公債之基金原與蘇省無干不過借中央之應解專欵爲蘇省救一難關而已故定名江蘇分金庫八釐公債七百萬夫旣名曰分金庫公債矣則宜由中央核准發行於是此問題遂歸於中央此問題到中央時凌文淵爲財政次長凌固蘇人而機警有餘者也知此項公債於法理上宜交國會於財務行政上亦有許多礙難批准然於蘇省在此特别情形之下又不能不核准正在躊躇而此案突由國務院通過電准施行 
　　蘇省旅京同鄉省治促進會得此消息日昨特推代表至財部訪見羅文幹質問其事據羅氏云發生在一月以前及至余到財部始終未曾見過關於此項事情之文件蓋已撇開財政部由蘇省督軍直接與國務院文電往來辦理前星期六總理提出此案並宣示與蘇省往來一切文件方始知之當即極力爲財政主管之權限爭議卒歸無無效王總理曾言此事有政治關係顧不得法律手續其勢不能不與批准（言外之意有如不批准蘇省得母反對現内閣之患）余遂提出意見書一件以表示此事之違法責任不在財部故關於此事一切詳細情形全由國務院辦理余實難以爲答請與院中接洽可也云云觀上報告可知此案乃由王博士以政治上之手段處置此困難問題者誰謂學者不善做官乎 
[李厚基將不容於閩]  
　　李厚基盤據福建禍國殃民閩人一致憤慨最近薩鎭冰回閩各界人士均擬推薩長閩冀得軍民分治稍舒　困詎因此大招李忌密飭軍警按索發起擁薩之人陷以莫須有　名覊禁押所爲示威洩忿之計閩人對　益爲憤恨九月中旬由商學各界公推代表分赴漳州厦門力助王永泉及臧致平舊部發難討李同時覆派員　往粤邊與許崇智部下接洽請其遙爲聲援一面又與旅滬閩人聯絡一致共同進行務期達到驅李目的而後已現在各方均經接洽就緒已分頭舉事昨日京中海軍界曾接福州馬江練習艦隊司令楊敬修來軍以閩　情　不穩請增派軍艦急馳　閩維持秩序而某交通機關亦接電局報告謂王永泉所部二十四旅已在南平九里灘一帶集中有向省城出動之意李督聞報除電唐國謨一旅迅往相機預防堵外並於二十七日頒發臨時戒嚴令及檢察舟船旅店規則十四條省城人心大爲震動云云又聞閩省民黨自孫中山在粤失敗後紛紛旋閩萃聚閩南一帶密圖活動現各首領所招集民軍已有八千餘衆其中勢力最大者首推宋淵源宋軍全部駐紥天平洋宋氏爲統一民軍起見曾於前日聯合各部會議結果决定將現有各軍一律改爲自治軍團結一致設一總指揮處以節制各部至下游永春仙遊南安一帶一切軍務由王司令擔任上游尤溪等處由盧司令擔任德化縣蘇林周陳各部暫以支隊名義節制所屬一俟時機成熱即起而討李 
　　東方通訊社十月一日福詶電云許崇智軍侵入建陽建密一帶政局大動搖避難者紛紛不絶羣情騷然福建銀行以取欵者多已自今日始停止支付李督向總商會限五日内供給銀五十萬元米十萬石否則言明不任維持冶安總商會因之大恐慌 
[關稅研究會開會紀]  
　　昨日（三十日）上午十一時關稅研究會復在財政部會議廳繼續開議到者有政府代表十五人·商會代表十二人·計二十七人會長李景銘主席首提出津海關監督條陳加稅免釐意見計有三項第一項「加稅裁釐應先將定期明令公布以昭大信」此層與本會意見相同無問題第二項「常關稅則應改爲値百抽七五以符約章」請諸君討論浙江商會代表朱襄燿謂常關將來有廢除之議此層亦不成問題主席謂前梁會員孝肅曾云沿長江三常關與海關有關係廢除恐不易辦到只可照津海關意見辦理政府代表某謂土貨出洋時始能抽正加兩稅七五若不出洋則不得抽因商人運貨路途遙遠者其轉口必多每轉口均抽附加稅二五則商人吃虧甚巨故宜明白規定之主席謂洋貨進口抽一二五稅土貨出洋抽七五稅若僅通過常關者應卽免稅此爲保護　民暢銷國貨起見自應另行提出討論（衆贊成）至第碱項一加稅收入應免作舊案洋貨擔保另解部省以供庫需」此層與本會意見亦相同不成問題商會代表江經沅動議請將海關到地半稅一律豁免以蘇商困其理由略謂貨物自長江上游運來者旣納正稅値百抽五而至津海江海等關按海關章程七日不能運出洋者應納到地半稅二五俟出口時再發還原商然貨物賣與洋商則須將派司及提單者均交付之以便提貨而洋商於運貨出口時此到地半稅卽爲其所得因原商無憑證不能領取也每年此種稅約有一千餘萬元而國家收入僅二百餘萬是無益於國家徒有害於商民故本席以爲不能不免除之也主席請江君提出議案交會討論第二案關於海港邊界各關劃一稅率意見書稅務司提出請說明之稅務司代表徐德虹略謂關於此項問題將來應提出特别會議討論者有二案㈠滇缅續約第八第九及第十二等欵所載即中英交換之利益似宜先爲表明英國貨物之運銷我國者向皆按協定原則徵稅將來我國土地貨運銷缅甸如須改爲徵稅時亦深望英國酌加者量無使納稅過重復次將來或因議取消邊關減稅故併將此欵（指第十二欵）亦即取消以爲　待　我國内之通商河道對於華洋商船運貨初無歧異核與該欵英國所予我之利益相同倘該國若有意將該續約第十二欵取消實有報施不平之感此對於該約 
 
 

Page 7

 
 
第一萬七千八百二十一號;中華民國十一年 西曆一千九百二十二年十月三號
星期二 * *所宜表明之意見也㈡越南邊界通商章程第十一第十二及續議專條第三第四等欵即爲中法邊關交換之利益查洋貨入口納稅後復運出境者海關將以存票發還其稅法國貨物旣係照此辦理是該貨雖入我境不在境内銷售者即不收稅較之上列各欵規定中國土貨運往北圻者僅能於運回中國時法國免收出口稅並須仍照納値百抽二之過境稅更爲優越倘該國亦因我 
得取消邊關減稅故或欲將所予我土貨過境之利益亦行取消在我實感報施之不平此又對於該章程與專條所宜表明之意見也以上兩項意見諸君以爲何如政府代表王某謂將來必須將最惠國條欵取消以免各國援照其例然後中國始有關稅自由之希望主席謂王君所見本席甚贊同前在巴黎會議太平洋會議曾經提議惟最惠國條欵不止一種有普通最惠國條欵通商最惠國條欵均須雙方協定之現在請王君另提取消通商最惠條欵議案以便公同討論衆贊成時已十二時三十五分遂宣告散會 
[學制會議已閉幕第九十兩次大會情形]  
　　二十九日下午二時四十五分學制會議開第九次全體大會繼續討論學校系統改革案主席蔡元培謂現在正式開會繼續上午討論請討論（八）王維藩言本席固絶對主張三三制者但因各地情形不同故對於本案亦頗贊同方克剛言若採四二制則對於普及之進行上不免有影響且旣許小學附設則以三三制爲宜故本席主張將本案之以四二制爲原則三三制爲例外者 
改爲以三三制爲原則四二制爲例外主席言贊成原案者請舉手（多數）（九無討論通過）主席宣布討論（十）李步靑言（九）與（十）何以分爲兩條而（十）之所謂『不得已時』又何所指且（九）以單設爲原則（十）以單設爲例外前後亦覺參差秦汾言高級中學僅三年單設尤不相宜故特别規定之主席言贊成原案者請舉手（多數）（十一·十二·十三·均無討論通過）主席宣布討論（十四）李步靑言師範講習所是否招收高小畢業生主席言招收高小畢業生李步靑言高小已减一年二年即可畢業畢業後再進二年講習所恐不能勝任陳任中言本條可以删去讓之敎育部酌量辦理袁希濤言推行義務敎育必須有此辦法故應規定張鶴甫言事實上在高等小學畢業者多在十五歲以上李步靑言本席所言者乃修學年齡故無論其有若干歲若修學年限不加恐難勝任張文熙言删去此項規定不足應現在之需要且招收高小畢業生亦非必收方畢業者陳任中言本席非主張不辦惟主張由部酌量耳主席言贊成原案者請舉手（多數）（十五無討論通過）主席宣布討論（十六）孫鳳藻言專門學校似不能爲三年中學畢業者特設一種補習班秦汾言三年中學畢業者升入專門當然應補習一年至補習之地方則無一定非必附設於專門學校也兪同奎言專門不能特設一年之補習班應由其他補習學校辦理此處應在包弧之内加『方能收受』四字王家駒言補習地方不必限制雖附設於專門亦可主席言贊成原案者請舉手（多數）（十七·十八·十九·均無討論通過）主席宣布討論（二十）兪同奎言高級中學畢業者較專門學校畢業者僅少二年今爲之設專修科而不限定年限恐專修科或高於本科不如删去『········高級畢業生入之』七字李建勳言此爲高級中學畢業生之不能入大學者謀升學之地不應删去范鴻泰言此條應加入師範大學王家駒言本席亦贊成加入師範大學以一般人對於大學之觀念僅指普通大學而言袁希濤言師範大學亦大學之一種可以不加鄧萃英言在高等師範學校之下加一『等』字即可程時煃言高等師範旣可附設則師範大學當然可以附設可以不加主席言贊成原案者請舉手（多數）秦汾言改爲『高等 
專門以上學校得附設······』主席言秦會員提案有無附議（附議者在五人以上）主席言贊成此案者請舉手（多數）（二十一無討論通過）主席宣布討論（二十二）陶知行言大學院可改爲研究院李建勳言大學院僅大學畢業生可入故以不改爲宜主席言贊成原案者請舉手（多數）主席又言贊成系統圖者請舉手（多數 
）主席言現在繼續第四部注意（甲乙均無討論通過）請討論（丙）袁希濤言應改爲『爲救濟精神上······特種 
敎育』主席言贊成原案者請舉手（多數）主席宣布討論（丁）李步靑言高小之補習科等亦爲補習但不能謂爲成人敎育故應修改袁希濤言兩者性質不同高小等之補習科爲補學校之不及此種補習則爲失學者而設李步靑言成人敎育不能完全包括似宜修改袁希濤言可改爲『對於年長失學者應施以相當之補習敎育』許壽裳言本席贊成以袁先生提案付表决主席言贊成修正案者請舉手（多數）主席言本案二讀業已完畢章慰高言可以省略三讀主席言贊成省略三讀者請舉手（多數）主席言現在繼續討論『省區敎育行政機關設立參議會案請先討論（一）張一氣言審查案與原案精神大異本席主張再付審查章慰高言應逐條討論其不能通過者再修正主席言贊成（一）者請舉手（多數）（二無討論通過）主席宣 
佈討論（三）之（甲）張成之言『各種敎育』四字之下應加『之一』二字戴應觀言辦理與研究之资格是否並要袁希濤言不並要可在『辦理研究』四字之間加一『或』字主席言贊成此兩修正案者請舉手（多數）主席言甲項共列舉七種資格請加以討論袁希濤言實業與職業難區列第五種應删去『實業及』二字王家駒言新制實際上無此項實業學校可以删去主席言贊成删去者舉手（多數）（二項無討論通過）主席宣佈討論（四）黄公覺言推選應改推薦王震良言抛棄部案由敎育會等選舉之規定完全由推選不甚妥當應維持部案劉星涵言此等規定易生流弊實不如部案妥當張一氣言組織一種機關應有作用如此規定實無作用可言主席請審查員加以說明陶知行言本案對於資格已詳爲規定可以限制且作事須使精神一致始易進行故宜採此法戴應觀言敎育廳長旣不能由民選亦可照此規定主席言贊成原案者舉手（多數）（五無討論通過）主席宣布討論（六）張鶴浦言應加入『提議關於敎育事件』一項張文熙言有第三項之後半段可以不加張慰高言第三項之『敎育廳長』應改爲『敎育行政長官』王卓然言第三項應分爲二項許壽裳言本席主張將此三項改爲（一）討論（二）（三）提議關於敎育事件（四）删去後半段李建勛言（一）應改爲審議戴應觀言（三）（四）兩項位置應顚倒主席言贊成此修正案者請舉手（多數）（七·八·九·十·無討論通過）主席言可否省略三讀（一致贊成省略）主席宣布繼續討論『興辦蒙藏敎育案』并言此案前段乃說明興辦之理由可以勿庸討論請討論後段所列舉之七項辦法（一·二·三·均無討論通過）主席宣布討論（四）武紹程言學校系統改革案對於義務敎育年限已規定爲四年此條可以删去主席言贊成删去（四）者請舉手（多數）（五·六·七·均無討論通過）主席言可否省三讀（一致贊成省略）主席聲明所有審查會提出各案均已完全了結其餘會員提出之案應於明日上午九時再一一討論遂宣告散會「附省區敎育行政機關設立參議會案」（一）參議會隸屬於省區敎育行政機關協議地方敎育事宜（二）參議會參議名額由省區敎育行政長官規定但至多不得過九人（三）參議之資格如左（甲）辦理或研究下列各種敎育之一茗有成績者㈠敎育行政㈡小學敎育㈢中學敎育㈣師範敎育㈤職業敎育㈥高等敎育（乙）有專門學識及經驗者（四）參議會參議由省區敎育行政長官照上列資格推選呈請省區行政長官聘任轉咨敎育部備案（五）參議會參議之任期定爲三年每年遞行改選（六）參議會之職權如左㈠審議本省區敎育進行之方針及計畫㈡審議本省區敎育之預算决算㈢討論省區敎育行政長宫交議事件㈣提議關於敎育事件（七）參議會參議均爲名譽職但得開支赴會旅費（八）參議會參議開會時參議中互推一人爲主席（九）參議會參議議决事項由省區敎育行政長官核定施行（十）參議會議事規則由參議會自定之『興辦蒙藏敎育辦法』（一）敎育部設蒙藏敎育委員會（二）西北沿邊省區適宜之地分設敎育局（三）就相當省區設蒙藏師範學校籌備師資（四）對於辦理蒙藏敎育人員規定最優奬勵（五）由蒙藏院責成各王公札薩克令子弟就學並定王公辦學奬懲辦法（六）敎育部應籌特别經費列入預算興辦蒙藏敎育 
　　三十日上午十時學制會議復開第十次全體大會蔡元培主席謂現在正式開會請張成之先生說明提出「現任勸學所長暫停議會選舉權」之理由張成之言本案之勸學所長據本會之議决案應改爲敎育局長此應聲明者一又本案雖以勸學所長與校長並舉但尤注重敎育局長此應聲明者二至提出之理由則以勸學所長之選舉權若不停止則一般人多以之爲運動選舉之手叚不惟在選舉期前不能辦理敎育事務而選舉時之奔走忙迫尤爲可慮且因運動選舉之故對於敎育經費率多虧空及其當選乃借議員之勢力以推薦繼任者而使之代爲彌補此等弊端非停止其選舉權不能免故提出此案至於各校校長其弊雖不至此然亦以停止爲宜章慰高言本會時間已來不及不如送部核辦王家駒言可作本會建議案送交敎育部惟應將一選舉權」改爲「被選舉權」武紹程言此案非由國會將選舉法改定實不能辦到張文熙言本會無權解釋法律且無變更法律之權即敎育部令亦不能與法律抵觸故對於本案應特别注意王修言即能取消亦未嘗不可代人運動欲免此弊實屬困難主席謂贊成作爲本會建議送交敎育部者請舉手（多數）主席請張錦雲說明提出「敎育部組織敎材細目編審會案」之理由張錦雲言前此部定之標準似嫌籠統故需注重細目雖各地方情形不同應有伸縮餘地但共同之點不可不規定也章慰高言細目應由各省自定袁希濤言前此部中亦曾有細目之規定惟實際上多不能實行本席意見可以改爲要目送部核辦主席謂贊成改爲要目送部者請舉手（多數）主席請戴應觀說明提出擴充「省縣視學員額案」之理由戴應觀言據本會之議决案縣視學應改爲指導員故本案應僅言省視學查省視學應採分科視察制度斷非現在之五六人所可擔任故主張改爲八人至十人主席謂贊成送部核辦者請舉手（多數）主席宣告散會時十時三十分當由會員王卓然提議國立八校經費屢有風潮於敎育前途影響甚大同人此次來京目擊此等情形應有相當表示昨日（二十九）徵求同意業有五十餘人簽名贊成現擬就呈大總統文稿可否請全體署名發表當經略加修改爲全體一致贊成即日繕就送府其呈文内容係請大總統飭主管各部署迅與稅務司接洽務於關稅項下按月將京師敎育經費完全撥付至十一時十五分復舉行閉會式主席蔡元培言查閉會式秩序應先請敎育總次長致閉會詞惟湯總長現正出席國務會議不能到會應請鄧次長（萃英）致閉會詞鄧萃英起立致閉會詞略謂余對本會有三種感想第一即組織之完備蓋各方面均有人參加且多爲有學識與經騐者各省區除廣東與貴州外均有代表參加第二·即經過之良好蓋本會會員均大公無私且熱心而負責任通常會議其熱心者必爲私利不爲私利則不熱心而本會則無此弊第三卽成绩之完善蓋現有兩種極端之主張一信制度萬能一信制度無能是也本會所議决之各案大率有統一之精神而謀伸縮之餘地適能免二者之弊云云鄧氏致詞畢旋由主席致答詞時已十一時四十分遂撮影而散 
　　按昨報第八次大會後所附學校系統改草案係經大會修正通過非審查報告特附正於此 
[顧維鈞呈報財政討論會經過]  
　　全國財政討論會委員長已改任張英華氏顧維鈞以交替在卽前日（二十九）特將該會兩月以來經過情形呈報大總統云竊維鈞承乏全國財政討論委員會委員長兩月以來勉負重任延聘通才碩學之士對於國家財政種種計畫悉心討論雖損益興革尙待大局底定方議施行而廣益集思則在先事綢繆以爲凖備用是竭其庸陋以期仰副大總統理財裕國之盛心維鈞以爲整頓之方必先確查事實周知利弊凡中央與地方經濟之狀况若何吾國與外邦富弱之原因安在皆關研究亦復需時而其問財政問題中有足以救濟目前刻不容緩者又當提前討論急所先務是以進行步驟一方面就財政全局分門别類切實調查一方面擇時下重要問題先行提議故於成立之始即先召集調查員議定分股擔任調查辦法計分爲賦稅公債錢幣會計四股各股中又細分子目由各員分任調查隨時報告並同時向中央地方各機關徵集資料爲研究之基礎兩月以來材料蒐集日有所獲而會員所條陳外人所獻議時亦擇尤列爲議案以備次第研求此調查之事一部分略已就緒而逐步進行尙需時日之情形也其時下重要問題如内債基金上關國計下切民生亟應鞏固免釐加稅内係歲收外涉條約宜早籌謀故本會成立未幾卽議鞏固公債基金問題迭開調查員會分股委員會及全體委員會詳加討論議决由總稅務司於本年内得隨時撥關稅餘欵充公債基金以維國信業經報告國務院議决施行在案又研究裁釐加稅問題此事於條約與稅制諸多牽涉未可輕率定議是以迭開調查員會二次分股委員會四次詳審利害討論經月於對外對内應取方策粗有籌畫尙待全體委員會决議此兩月以來迭經討論已决將决諸問題之情形也維鈞識短才疎旣參計相之謀復膺外交之寄經時竭蹶成績毫無尙蒙鈞座俯察微忱畀卸責任雖屬涓埃無補用敢　縷上陳所有兩月以來任全國財政討論委員會委員長辦事經過情形理合具文呈報懇請鑒核 
[楊森殘部改編之波折（漢口通信）]  
　　楊部改編難實行川鄂交通已回復 
川省第二軍長楊森自被劉成勳但懋辛合力擊敗後逃居宜昌魏宗漣家中函電紛馳乞援於洛吳佩孚援川計畫本擬就楊森原有勢力以圖發展嗣見楊軍失敗孫傳芳又不允孤軍入川所抱戡定川局之主張已不免爲之改變只以楊爲今日軍界中不可多覯之人物而楊之與劉但奮鬥又先得已之允可故有改編楊部以爲後圖之擬議楊部初退鄂境時槍枝足够八千而兵士亦近一萬其時孫吳往返電商擬將楊部改編一師所缺槍枝暫由孫就近補充孫對於補充楊部槍枝之議頗不謂然但不顯然表示反對以虚與楊委蛇故磋商數星期而改編仍未實現楊氏久居籬下心總未甘迭電洛陽催促並電懇川籍在京某議員向吳說項吳因於本月中旬電覆楊氏允編所部爲第二十二師即以楊任師長該師所屬兩旅長由楊部旅長李樹勳袁彬分任編成之後暫由鄂督指定鄂邊爲駐地留爲將來收川之用楊接電後遂派旅長王鑽熙於二十三日來省協商改編事項結果决定下列辦法㈠指定鄂西利川建始雨縣爲該軍暫駐區域㈡該軍於駐在地不得干涉行政及就地籌餉㈢責成施宜鎭守使趙榮華糾察該軍軍紀如有騷擾行爲得逕行處分予以相當之制裁㈣該軍在編制未竣前餉糈暫由鄂省接濟自是楊部改編之議遂以確定顧劉成勳封鎖三峽阻碍交通迭經孫傳芳交涉無效嗣因外人責難劉遂要求鄂省勿收容楊部以爲開放一峽之交換條件孫恐外人强迫干涉惹起外交問題亦不得不虚與周旋以期川鄂交通之早得回復面楊部改編進行不免爲之停頓詎在此時楊部之籍隷川北者紛紛要求退伍情勢迫切不容稍緩遂分兩次資　回籍　計共退伍一千三百餘人而李樹勋袁彬兩部二千餘人又忽受但懋辛誘惑宣言不願受鄂編制並聲明脫離楊森關係業派員赴渝與但接洽收編各事至是楊部遂呈瓦解之勢改編之議萬難實行楊受此打擊遂有日暮途窮之槪聞已准備日内來漢赴洛再爲最後接洽其部下官兵之先後來宜者亦有四五百人大約楊欲恢復其實力頗不易易楊部旣難改編爲師李樹勛袁彬等又與楊脫離關係孫傳芳恐其擾鄂除電趙榮華就近監視李等行動外並電李限期退出鄂境現川鄂交通業已回復上行輪船已可直達重慶孫傳芳前所派往巫山湘溪硃砂土等處之軍隊刻均撤回柹歸南北兩岸川鄂形勢已漸趨於和平之狀態矣（九月三十日） 
[長沙通信（華）]  
　　湘省女子之新希望 
　　湘省女子取得參政權後寂然無所表白人疑女子能力有限已不進一步有所希冀然二十七日女子聯合會竟假敎育會地址招待省議會議員則女子未甘雌伏已可知矣是日女界演說者頗多不乏精警語句李宗蓮之言曰我女界非醉心做官而不謀其他職業因女子做官可開風氣輕視女子者聞之必詫曰女子亦有今日乎交相傳播則必父詔其女兄勉其妹競競以求學業是女子之地位增高女子敎育之功效大著矣王昌國曰人言女子程度不及若昌國之愚誠所謂程度不及者然吾女界未嘗無人如曾寶蓀女士留英返國辦理藝芳女學堪在敎育或交涉司長省議會會計吳家瑛女士出納淸明可爲財政司長此外陳俶歐陽駿童錫禎袁昌英諸女士皆一時人傑不讓鬚眉······周業駿曰我假定一比譬湘省事事存路界意見七司司長設以路界分配中西南三路各占二席餘一席必至你爭我奪鬧個不休不如讓之女子以息爭端（此係滑稽詞調非事實也）矧男子運動司長惟恐或失女界所提之六人（女界前開大會提出女子六人爲司長候補人）個個都不承認加入司長競爭是女子讓德較男子爲厚當今之世狗苟蠅營若以讓德女子加入行政可爲政治界放一異彩吳家瑛曰我在議會充任會計耳目接觸無非光洋眞是令人煩惱······女子力弱望强有力之男子扶助不言男子問題而言人道主義强者例應扶助弱者······我當會計不配運動財政司長王先生所說太笑話了······陳俶曰女子非自身殘廢乃至今仍受束縛女子特長爲金錢觀念甚淺無貪鄙風做事謹愼見解精密無野心與慾望蒙蔽良知······各女士發言均頗中肯聞者鼓掌林議長答云湘省女子獲得參政權故女子有當選爲省縣議會者此係完滿結果惟完滿尙有欠缺即女子當選議員者太少是也我希望司長選舉女子占得一半庶符男女平權之實······女子大鼓掌而特鼓掌此湘省女界運動參政之情形也 
　　惟湘省女子團結力究嫌薄弱僅一女界聯合會招牌係少數人之結合敎育界比較占優勢但女子服務學校以爲盡其職業於意已足未嘗涉及其他如曾寶蓀歐陽駿輩有與之談參政者必望望然去之以爲羞辱王昌國當選省議會議員陳俶曾充省憲法審查員總算接近政治然王無特出之才陳有才而不善用其才故女界日日鬧參政尙無良善之結果今日而言女子參政固無一人反對之者前有省議員程子樞因發言觸女界之怒聲言遇之於途必扭去其鬚髮扯碎其衣裳程聞大懼請假二十餘日始到議塲以後益不敢開罪於女界然各議員口上雖說得天花辭墜贊成女子參政心裏却以爲牝鷄亦欲司晨烏乎可故王昌國竭其全力疏通議會議員均微笑點首而此微笑點首已非誠意之表示矣若程子樞輩一見王昌國之背影即退避惟恐不速蓋彼以爲婦人女子不可近近則必得奇辱而其心更可想矣故吾以爲女子而言參政僅爲吾　新聞資料尙未見其有成也 
 
 

Page 8

 
 
第一萬七千八百二十一號;中華民國十一年 西曆一千九百二十二年十月三號
星期二 * *   
 
 

Page 9

 
 
第一萬七千八百二十一號;中華民國十一年 西曆一千九百二十二年十月三號
星期二 * *   
 
 

Page 10

 
 
第一萬七千八百二十一號;中華民國十一年 西曆一千九百二十二年十月三號
星期二 * *國内要聞二 
[成都通信（類）]  
　　但懋辛操縱川局之手段 
川中此次糾紛至今雖大告結束無復可以藉口再事搗亂之虞然第一軍但懋辛本爲欲得主川局而作戰歷盡艱難僅得佔有歷年夢想所欲得使於向長江流域接洽之川東此外權利毫無所得不免生觖望之心更或恐偏於東陲竟致不能插足川局於是供應此項要求之手段乃於此時緩緩繼之矣 
　　劉成勳之總司令係於川軍局勢千鈞一髮之時所舉出至今已閱數月其實其名俱已公布無復問題之可言唯省長一席現尙虚懸但氏以前淸文士而爲武人反正後歷任知事道尹等職自問對於此席頗覺洽宜且見湘滇浙等省有廢督而以軍權納諸聯省自治制省長下之進行乃遂一面極力主張廢督裁兵一面暗運動各方面及省議會舉之爲省長以佔間接的捷足先得之機繼以軍事尙未十分結束而劉成勳又有步劉湘後塵派遣代表聯北之意圖但氏即派人暗結唐繼堯以相抗抵又復通電主張將川軍切實减編成十師以延長軍事結束之期間分擾劉成勳從事川政之設施以爲取得省長之預備减編軍隊本爲川人一致之所歡迎無如揆諸事實實甚困難即以但氏前電减編十師而言但氏所部已占三師鄧田劉三部前次因升編而始出發則此三部亦已成爲固定之師不可更易劉成勳之第三軍有一師兩混成旅及附屬之獨立部隊至少亦必編爲兩師始足以爲其地位之維持如此只餘二師之名額而以外獨立稱雄之賴心輝陳洪範陳遐齡各師旅前第二軍歸納之劉文輝唐廷牧袁斌邱華玉（繼王陵基者）各師旅及新創立之川東邊防軍石靑陽川北剿匪軍彭遠耀各部又作如何之安置乎是非劉成勳及其他存在各部之力量所能解决而但氏之出此乃欲見好川人并以困劉成勳且挑動目前之恐慌因以取得省長或奪得劉之地位也近且更爲進一步之經營矣昨但氏又通電主張極事裁减軍隊不設防區廢去軍長制本人亦辭去軍長之職以爲先導言之切切頗足動人其實現在川中之所謂軍長除前第二軍已解除外鄧錫侯之第四軍長賴心輝之第二軍長雖經劉成勳任命鄧以不能一致統馭田劉賴之所部又復無甚變更迄未宣布就職今以軍長制相對峙者厥只一三兩軍劉成勳已升任總司令倘一旦廢除軍長則第三軍即無形解體而劉欲再以間接指揮之必且多生困難而第一軍但氏雖經退職所部仍團住川東一帶但氏又無他職牽擾其身仍得居間活動且尙有第一軍之中心人物熊克武在無論如何不致有形勢渙散之虞而劉成勳乃受其窘矣且第一軍此次川東作戰頗經因難而此勞苦功高之但軍長一旦鳴謙遠引美德堪稱是非舉爲省長不足酬庸成爲川人多數之心理矣但氏之出此乃以退爲進劉氏雖欲加以挽留俾仍任軍長以覊糜之又恐遺不主張裁兵之口實劉氏於此頗難對付故川事仍未易樂觀也 
[河南軍事消息洛吳援川說復現]  
　　洛吳援川一事前經上游將領孫馨遠盧金山宋大沛等反對業已停頓茲得洛訊劉湘楊森曾迭次派遣代表赴洛游說吳氏動以乘時收川利益餘部願爲後應之說於是久經停頓之援川計劃復有重現之象吳前以東北形勢甚緊故未能西顧及川實則並未嘗忘懷於川也川屬東毘鄂境北連陜之漢南關係中原利害甚大苟乘機收復全川湘省亦可無事故吳氏對於川事始終不能恝置此爲洛署某君所言是否眞相不敢强斷然觀洛吳最近再電孫傳芳令移防前進直向川東事實上已大顯著近孫亦變更其前持論調已着着預備向川當局爲武裝調停之表示據熟悉内幕者謂孫已得吳氏巨欵接濟將來川局稍定或將易上游總司令爲四川總司令也刻吳已命劉楊所派來洛代表轉向孫處代達一切并聞該代表已向孫提出定川兩種辦法㈠以二軍殘部爲先鋒隊激厲將士爲困獸之鬭所有川境險要地段直鄂軍不能詳悉者該軍願爲前導以收駕輕就熟之效㈡應戰計劃以盧金山所部第十八師爲幹部合二軍進攻孫氏所部第二師爲後方全部策應但能度過巫峽則全川不難底定孫氏至此乃稍有所動（孫前表示不欲援川厥有兩因一以吳氏未保證其餉項與事成後之地盤二通電向川中各將領調解以期討好川人）已派宋大沛一旅聯同川軍唐式遵湯子模各殘部由鄂西建始直趨川東近據漢口電訊報告洛署謂孫部近已趨抵川屬之建南石乳關地段川軍方面已有應戰準備云云又川議會元日電洛有不應輔亂助逆七千萬人將起與周旋等語未知吳氏能以此一電遽打消其計劃否也 
[思明法院受賄案敗露（福州通信）]  
　　檢察官盧嘉在逃捕獲檢驗吏林澄瀾在押永定縣盧曾養有子名禮炘素業烟館邑紳盧毓山深於烟癮時在該館吸烟賒帪禮炘向索不還且同盧戊齋向縣署告發警隊下鄉未搜出證據而毓山戊齋竟將禮炘圍毆從樓上推下登時跌死曾養因向永定縣并高等廳狀訴事經年餘本年五月間高檢廳指定由思明檢察廳辦理該廳當派檢察官盧嘉帶同檢驗吏林澄瀾赴永驗屍提犯解厦訊辦詎盧奉命到永延月餘始回厦一重公案以並無傷痕四字了之嗣曾養探知毓山戊齋行賄事戊齋出欵一千元毓山出欵五百元某甲出欵五十元先交厦莊支票八百元盧林均有所得地檢長譚辛震得人告密即暗中搜查證據略有眉目即將本案改派史逢寅代檢察官辦理并令兼行偵查盧林受賄案一面派法警數人到永將戊齋毓山拘案本月八日只拘戊齋一人到案訊鞫初尙狡辯嗣經警長指證而語始塞譚以盧林受賄人證物證俱備除將林撤差拘押外卽日下午三時密電高檢廳核准將盧看管以便起訴又暗令注意盧之出入顧尙亦未敢明言第謂將有要公與商請其暫候勿出而已法警因不甚　意盧聞戊齋解到澄瀾在押知勢已不佳乃乘晚膳時出走洎高檢廳覆電照准譚以電話令史將盧看管而盧已逸矣譚立即到廳帶法警多名分途密偵直至東方旣白並無踪跡率警而回又據史報盧之行李已由朱卓洪錫範兩推事代爲料理雇人挑去力與交涉據稱盧以家人急電相示卽晚搭輪赴滬託其代雇小力鄉誼所在不能不爲盡力云云然電報文如何小力何人一加根究當不無線索可尋惟據厦埠傳聞盧之蹤跡十日尙在鷺江一說係由某廳書記官黄某託某國籍民王某兄弟爲之藏匿於養眞宫某國洋行又一說則謂十四日盧曾過石碼庽於某客棧其名仍舊但其職業改爲敎育視察員一時無從偵獲高檢廳遂下通緝令使營縣協緝日昨竟由晉江旅部捕獲不日將交閩侯地方廳辦理外傳此案牽涉頗多即朱洪兩推事亦在其内現高檢廳正在分令檢察官偵查想不久當可水落石出也 
[魯人歡迎熊秉琦長魯]  
　　王瑚開缺熊秉琦長魯已見明令魯人因極不滿於田中玉以爲熊秉琦之力可以制田故對熊頗有表示歡迎者茲錄山東各界聯合會兩電如次以見一斑㈠大總統鈞鑒山東省篆久縣庶政全行停滯東人急謀自救主張魯人治魯已經迭電伸請以直魯豫巡閱使署參謀長熊秉琦調任魯長蓋因熊君富有政治學識兼有軍事經驗實足以擔此重任造福鄉邦現聞曹巡閱使明電推薦伏祈我大總統俯念魯難速頒命令使熊君早日來魯不勝屏營待命之至㈡曹巡閱使鈞鑒魯苦倒懸久矣頃聞我帥電保熊秉琦長魯東省各界額手騰歡伏祈俯念魯難據情再電中央迅發命令使熊君即日來東無任叩禱山東各界聯合會叩 
[粤中軍事之近况（平）]  
　　陳炯明之定粤計劃 
粤中自陳炯明復出後亟謀所以安定粤局對於軍事上已有具體計劃茲綜述其槪况如下㈠整理軍政軍民分治爲發展民治要圖粤中各社團已一再籲請當局亦有意實行其着手大要約分數端（一）各路防軍一律回防駐紥專任緝匪事宜不得干預民事劃分界限一律遵守（二）各屬駐軍處如地方平靜土匪肅淸即行撤防所有治安問題槪交縣長直轄（三）所有不分防各屬及撤防各軍一律另擇地點實行訓練（四）各軍軍紀亟應整飭各軍士非有必要時不得隨意出外卽必須出外時亦應先行告假核准并不得携帶軍器（五）先行設立練兵處於燕塘從事訓練各軍隊在各駐防軍一時不能完全撤退時另設練兵分監即以各善後處長充當（六）城廂都市凡警察憲兵力能保護治安者一槪不得駐軍以上爲軍民分居之辦法㈡淸除内患自黄强進駐北海廉州業已克復黄明堂殘部擬用全力攻欽防轉入廣西十萬大山與申葆藩會合現復爲鄧本殷擊退黄殘破之餘不能爲患當局已電飭黄强尅日肅淸又以許崇智在閩視爲腹心大患擬聯合閩贛二省會師協攻因許部集中會昌瑞金兩縣負隅固守故有三省合圍會昌之計劃贛州出兵攻其前閩粤軍隊擊其後以爲一鼓平定之計此外各屬土匪出沒擬大舉淸鄉一次㈢奠定桂局粤桂唇齒欲安粤不可不先定桂近日桂系紛求粤肋如林虎如沈鴻英皆欲借粤力以恢復桂省地盤粤當局頗與周旋盧燾近亦來粤與當局有所接洽擬捐除意見實行肅淸桂省之計劃大約將來或盧張劉聯合則桂事不難平定聞劉震寰已下令旅長韋冠英率隊進駐籘縣爲收拾桂局之準備劉此次作戰計劃甚爲周密總括言之以桂軍打先鋒粤軍爲後方警備隊務以最短時間肅淸桂省内亂使盧燾與之聯結則實力較爲充足否則此時粤軍尙難抽調援桂也但盧張爲孫派究能取信於粤當局否則未可知耳 
[陳席儒爲整理市政募債]  
　　廣州市内三大弊一曰馬路不平二曰電話不靈三曰自來水不淸無人不深惡痛絶無如辦市政者因循敷衍致終無改革之望現新省長陳席儒蒞任後對於以上各弊政非常注意决定將馬路電話自來水澈底整頓惟着手之始非得大宗經費則於事無補故又决定募借債項二百萬鎊專爲整頓市政之需不得移爲别用以達造成一良好廣州市之目的聞以上計畫已由陳親自起草交各秘書參訂不日可以提出發表 
[九江近訊]  
　　省垣因各公團反對李廷玉長贛前向各銀行商借之五十萬元度節現成畫餅代理財政廳長閻小亭特於前日來潯託兪惠巨向台灣銀行挪借五十萬以應急需閻已於今日晉省聞借欵尙無把握 
　　陸軍部派陳全周宗眞來潯調查兵變詳情京同鄉特電災民會議處妥爲招待並據實向該員呈報 
　　第一團團長伍金榜自兵變革職後因經手軍餉有六千餘元尙未核算暫緩離潯現伍忽於前日潛逃聞贛北鎭守使署已電保定轉告洛吳將下令通緝 
　　新委第三團團長劉之光業已到潯接事特電調駐修水一連來潯駐紥其餘尙有軍隊陸續抵此聞擬以團部駐九江營部駐沙河 
　　九江審檢兩廳以省庫經費十餘月未發曾屢向商會銀行告貸亦屬少數現丁役行將罷工監犯勢將越獄恐於地方治安不無妨害特邀請各公團領袖開會商議救濟方法各公團公値此兵變之後實屬借貸無門結果允代電省當道設法指定的欵即時動放 
　　沙河農林學校因八二兵變損失店租二千餘元以致校欵不敷特呈請傅道尹每月商撥九江學欵項下鴻安碼頭新加租金二百兩聞九江縣勸學所亦欲瓜分此欵並有人主張九江學欵只能用之本縣農校爲五縣公有不能在九江一縣攤派擬函傅道反對 
　　省當道派實業廳長楊會康來潯查辦九廬汽車公司呈控大同潯廬汽車公司不待部令給照擅自營業一案業經楊廳長會同傅道尹實地查勘今日邀集兩造承辦人在縣署開會聞楊主　消大同潯廬公司 
[杭州快信]  
　　靑年會總幹事鮑乃德（美人）前日在庽邀請各法團主任王湘泉李俊夫金潤泉諸君商榷禁售奬劵辦法議决分呈當軸請永遠禁止奬劵及類似奬劵之債劵發行　　杭總商會議决會董分股辦法案提出會章加以修改定於第四章職權項下加入總務審計調查交際四股由各會董分股擔任以匀勞逸 
　　杭屬省議員陳惠民以縣境西險塘及上塘河閘壩工程緊要請移緩就急先行興修省長已令水利會速行議定復奪 
　　嚴屬戒嚴司令七團團長胡大猷昨呈報軍民兩長九月二十八九一日兩夜颶風暴作竟日通宵未有稍間職部各營連駐所曁建德城内外商店民房坍倒不少間有建築物亦遭波及城垣如此各鄉損失槪可想見 
　　海鹽自前月二十八日起大雨歷三晝夜積水未消又漲數尺沈蕩嶼城等鎭街市被淹交通梗阻即高田熟穗亦浸水發芽 
　　壬戌水災西湖游覽會托緝私米統領轉請上海大同體育會大力士劉百川等十餘人來杭表演國技協振水災前晚抵杭今日該會特開歡迎會 
　　餘姚先哲王陽明及封翁海日公墓向在紹興朱華鄉百家墺村土名茅山地方現被住紹杭人曹萃華盜佔圖毁激動公憤已聯名呈請查禁 
[南京快信]  
　　民國十一年八釐短期公債已於九月二十七日發行財部昨將辦法抄發財廳布告週知 
　　韓省長以下關烟禁廢弛特令省警廳長王桂林將下關警察署署員姚鐘琳金福申撤差並將署長王文貴記大過一次 
　　前任如臯縣知事章維鈞亦虧公欵八萬元省署已令警務處派員赴京拘捕 
　　旅寗浙江同鄉爲浙省水災事昨在四象橋浙江會館開籌賬會 
　　内部定十月二十日召集全國警務會議聞王警處長擬親自赴京列席 
　　蔣敎育廳長已赴蘇常滬各道屬視察學校廳務委科長費玄韞代拆代行 
　　蘇魯豫皖四省冬防本年提前實行自十月一日起至四月底止凡在冬防期内一切聯防計畫仍照原案辦理 
　　陳調元白寶山朱熙張仁奎楊春普黄振魁會議冬防事畢昨均禀辭回防 
　　十月十五日保定開封舉行追悼奉直戰役陣亡軍官士兵齊督派參議馮錫庚代表往祭 
　　雙十節齊督赴小營閱兵已令各師旅團營預備 
　　田中玉昨派旅長徐鴻賓來寗晋謁齊督聞因魯匪猖獗分竄兗徐等境請派隊協剿齊督已令徐海兩鎭守使嚴密防堵 
　　財政廳委莫經農赴高淳縣會勘秋災沈維光赴蕭縣勘災 
地方通信 
[金山]  
　　畝捐尾聲金山畝捐一案業由財部咨行省長飭縣撤銷部批亦已發下此案已告結束茲又探得日前高燮等更有代電致省其文云江蘇韓省長鑒兩荷復函敬承種切重以鈞命敢不祇遵事關民生誼當獻替邇言俯察是在仁人民　當普夫豈不知民命其危是更宜恤富而後敎古訓昭然救死不贍奚暇事義金山小邑敎欵獨多財盡民窮賦額偏重敲剥不已力將竭焉公昔按蘇曾加省稅民不堪命忍痛至今臨去垂憐猶念民困聲明嗣後永不再加于思復來纔及數載日月在上頓食前言公卽善忘民豈可玩民治之精尤重在法國命之繫尤重在民民之不恤治於何有法之不循國於何有横征暴歛是曰殃民罔顧民嵓是曰違法凡茲鑄錯前長成之以公光明豈宜怙過加賦其實畝捐其名名目旣繁欲壑斯厭應請飭縣迅予撤銷迫切陳詞無任待命金山公民高燮陳貽芬林棠同叩印 
　　整頓烟禁金山朱伯平知事迭奉省長嚴令禁烟爰飭縣警所徐貫一嚴密查拿徐奉令後連日破獲販賣　啡之陸守石楊濤濤鍾子卿並私售　吃之朱諸氏吸犯張周氏等連同嗎啡一大包烟具一付一併呈解金山縣署法辦矣 
[松江]  
　　縣示禁革礱頭鄉間習慣礱榖一事向有所謂礱頭者視爲專利之品因之鄉人自行礱榖動遭礱頭之干涉此種惡習相沿已久殊妨農務現經北鄉自治委員 
陸伯良等呈請縣署由縣准予出示禁革矣 
　　秋勘委員來松省垣例於秋榖登塲時派遣委員調查秋收成數今歲派徐理藩爲秋勘委員該委業於昨日來松由縣署派員伴同赴鄉實地勘察矣 
　　市敎育會改選紀市敎育會於一日下午在第九國民校開常年大會改選職員會員到者六十五人先經會長懷守良報告一年來經過事實然後發票改選迨三時開票王慕吉得票最多當選爲正會長張時錢增壽得票次多數均當選爲副會長周也白等二十七人則當選爲評議員 
　　救火聯合會開會記松江救火聯合會於九月三十日召集各龍主任開會籌議操演洋龍等事由正會長馮靜岩主席决議案如下㈠定期演龍案决議於國慶日下午二時在北門外菜花涇空地舉行操法係由各龍輪流射靶以資比較經費亦照向例呈縣具領評判一職則推名譽會長沈俊甫及現會長馮靜岩副會長湯仁美爲主任並由各區龍務主任協同評閱以昭公允至各龍輪演次序亦經當場簽定如下（甲）第四區㈠東門㈡華陽橋（乙）第二區㈢妙嚴寺㈣嶽廟㈤大王廟㈥育嬰堂㈦三神廟㈧線業公所㈨塔橋（丙）第二區㈩温公廟㈩㈠西永安㈩㈡東永安（丁）第三區㈩㈢保安㈩㈣三秀㈩㈤太平坊㈩㈥倉橋㈡建築聯合會會所案决議由四區各推籌備委員一人就商會後方新購空地勘估建築 
[蘇州]  
　　省立女蠶校十周紀念誌盛滸墅關省女蠶校成立迄今已届十稔畢業生三四百人頗受蠶業社會歡迎茲於十月一日舉行十周紀念會並展覽成绩表演體育上午十時開會韓省長因政務殷繁特派蔣敎育廳長代表蒞會朱鎭守使特派曹副官長代表致頌張實業廳長王道尹均郵致頌詞創辦人史量才先生亦派代表到會此外敎育蠶絲各機關代表列席者亦不少濟濟一堂頗極一時之盛陳列室分文藝美術校政蠶絲三部所列雖不多均見精采下午體育表演因雨展期入晚學生游藝佐以電光影戲改良熖火殊形熱鬧云 
　　韓省長過蘇記韓省長因有要公於昨（一日）下午乘特别快車赴申當車抵蘇站時蘇垣軍警政各機關長官如蘇常王道尹蘇州警察廳李廳長吳縣郭知事等均各赴站歡迎沿鐵路一帶加派軍警隨時照料以資保護韓省長並未下車在車中與諸長官周旋數語旋卽開車向上海方面而去各長官遂亦分道而歸 
　　請組米業公會之不准蘇地米商同業發起組織米業公會擬具簡章由商會轉呈省廳咨部立案茲悉商會昨奉實業廳復函略謂查該公會遵照部章組織本無不合惟前據寶山江寗無錫等處先後呈請設立米糧同業公會均經呈奉省令以流弊滋多未准設立茲准前因該米商等所請轉呈核咨應暫從綏議希轉致該商等知照云云 
　　重訊工巡局員控案蘇州工巡捐局股員蔣柏年金祖芬被工頭陳傑三控訴詐欺一案前日（九月二十八）又經地審廳傳集訊問緣前次庭訊後檢廳本擬以不起訴之處分乃金蔣方而之代表律師夏喆兟忽向高廳提出抗告請求再訊地廳奉到高廳决定後詳閱卷宗認爲確有詐欺嫌疑故特重行庭訊結果蔣金二人仍交原保陳傑三則已由檢廳代表公訴卽日補傳該局之黄總務李收發到庭質訊後即行公判云 
　　縣警察實行裁减吳縣警察所向設有警察三排置巡長三名巡士三十六名現因十一年度預算此項經費較前銳滅乃於本月一日起實行裁去巡長一名巡士十名其各市鄉警察則俟九月分餉銀發淸後由各分所會同董事酌量地方進欵分别核减聞有警捐充足地方或可不致裁减　惟不過寥寥幾處耳 
　　高廳定期考法吏蘇高審廳朱郁堂廳長實行考試承發吏前已呈請省署核准茲定十一月十一日召集各縣承審員考試報名其間自十月一日起至三十一日止聞現任律師及法政專門學校三年以上畢業者均可與考該廳昨已通告週知矣 
　　航船命盜案近訊往來蘇州常熟之王玉成航船前月二十四夜間駛經白塘灣被盜夥刧并開槍擊斃管船周小弟乘客瞿小二槍傷船夥查金生葉小任一案茲悉查葉二人入醫院後經美國榮院長之助手陳醫生等分别醫治葉夥傷勢雖重經醫診治後現已漸痊可 
 
 

Page 11

 
 
第一萬七千八百二十一號;中華民國十一年 西曆一千九百二十二年十月三號
星期二 * *無生命之憂惟查夥因腹部受彈大腸已漏受傷過重聞進院未及一日卽在院中殞命屍屬在虞聞信後次日已來蘇報院自行備棺收殮矣並聞前月二十六日經常熟縣署委派高承審員臨場騐得該航船上共有槍子洞四處船上遺有槍子兩粒已死管船周小弟臥在棚上已死搭客瞿小二臥在艙中當經周妻唐氏瞿父文彪在場看祝驗明傷痕塡具騐斷書飭屬棺殮聽候緝兇歸案訊究云 
[常州]  
　　通江市之殺人從火案武邑西鄉通江市駐有警備隊一排兵士中有馬某畢某兩人平日素有惡感屢經排長雙方勸解無效排長於前日來城領餉馬某即舉槍欲彈畢某另一兵士李某上前奪槍勸解致被彈中腰部而斃畢某知犯命案當時脫逃而馬某怒猶未息復用煤油在駐防所四面亂灑繼以縱火一時烈燄飛騰無法施救頃刻間駐防所與槍械等物盡化灰燼事後各兵士蜂擁上前將兇手馬某捉住綑縛待排長回所報告遭禍情形連同兇手於十月一日備文解城投團部訊究傅團長於晚間邀請姚知事前往團部會審矣　　紡織公司股東會常州紡織公司於十月一日開第二次股東常會各股東到者五十餘人合三千餘權下午二時開會公推徐果人主席由該公司總協理依次報告開機後各種情形略謂市面凋敝營業困難與近來各紗廠相同公司中所招股本迄今未足周轉不靈亦係實情以六十萬元之股本營二百六十萬元之事業 
自非易事請各股東商量維持辦法旋經各股東推舉到會股東十餘人會同董事會商量辦法次主席報告董事楊翼之辭職並說明理由經各股東承認其辭職次選舉監察二人當議决由前次被舉之崔維鏞黄闢塵二君暫行繼任至五時始散 
[鎭江]  
　　省委視察丹陽警務省委戴遐濓馳赴丹陽視察警務業於前日到陽暫駐行旌翌晨躬往各警區署所視察一週並召集全體長警齊往總局前會操曁檢騐槍枝戴君訓話後復往各所詳查内部情形查竣後即於今午（一號）前赴金壇矣 
　　甬商籌募急振旅鎭甬商朱中孚李臯宇等三十日邀集同鄉在寗波會館開會籌募寧波水災急振一俟集有成數即匯解災區散放當塲由發起人朱君首先慨助一千元以爲同鄉之倡 
[揚州]  
　　地方公會幹事會揚州地方公會於九月三十日下午在臨時會所開第二次幹事員會議王彭年主席議决事件（一）財政公開案向縣署索取預算细賬及大綱（二）請縣規定行政會議條例案推起草員六人起草條例建議於縣知事呈請省長察核（三）關於王前縣交代案本會加入各法團一體監督核算（四）决定夏曆九月十七日開秋季大會（五）從速編製會員錄及會員入會憑證 
　　押解盜犯被刦興化縣法警徐慶趙漢奉令乘輪押解在監滋事盜犯蔣鳳基往南京第一看守所收押詎經過揚州瓦窰舖地方爲匪黨偵悉突來十數人持械駕舟登輪連同解警一併刦去藏匿於蔣家莊蔣鳳坤家警則拘禁事隔多日該警乘間逃來江都縣報告前情江知事已飭偵探人員前往密拿矣 
[淸江]  
　　局委蒞勘雙金閘工淮陰楊家莊雙金閘自去秋被水衝塌後江北河務機關與海州鹽務官署（因該閘與鹽河蓄水有關）曾經數度磋商終以工欵太巨（據云連引河在内需欵當在三十六萬元左右）未能修築第今年春間鹽務方面已允出欵至十二萬元而揚州督運局亦有承認八萬元之說似可着手修理旋因今年伏秋汛水不大一時未能興工茲秋凉水涸勘估亦較容易故揚州督運局特派參贊徐鼎康君與該局總務科長徐庶侯君一齊來浦昨已抵城上游堤工事務所坐辦萬筱庵前往拜謁今日（二十九日）偕詣楊莊實地查勘據與河務有關係人所云大約不出今年總可動工云 
[南通]  
　　警局取締奬劵業城廂奬劵業共有五十餘家近奉中央明令禁止營業已見衰落刻悉縣警察所曁商埠警局鑒於外埠奬劵店舖大多勒令閉歇亟應繼起取締以盡餘毒兼縣警所長瞿知事及埠警局唐局長特於一日分别令飭所屬一體查禁並由縣署函請總商會勸導奬劵商人改業云 
　　張孝若定期晉京調查歐美日本實業專使張孝若氏自奉命後即將通邑各事分别部署嗣已將次结束刻定夏曆八月下旬晉京覲黎俟返通再行訂期放洋至考察範圍各表業經編訂竣事矣 
[徐州]  
　　欵產處董事會成立銅山地方公欵公產處前經舉定正副經董二人並董事十人現於二十八九三十等日連開董事會三日通過董事會辦事細則二十條董事會章程九條從十月一日起即行開始辦公並由十董事中輪流一人値月主任一切云 
[嘉興]  
　　小學敎員加薪運動城區各國民學校敎員因生計問題前曾開會集議請求加薪均未得要領現各敎員又於一日借座敎育會會議經衆公决加薪須從增費着手增費須從籌劃學欵着手現查經懺·渡船·肥料·諸捐均可呈請官廳徵收以充學欵即固有茶捐等捐欵亦當設法整頓以期暢收業將籌欵辦法擬於日内函請蔣學務委員照辦矣 
　　寄宿舍坍屋張家弄寄園寄宿舍房屋因年久失修於一日大雨之際沿河房屋四間忽然坍倒幸未傷人然檯桌椅櫈及床帳被褥等物搗毁迨盡估計損失當在二千餘金旅客物件搗毁亦屬不少 
[湖州]  
　　全浙敎育會聯合會議案全浙敎育會第十届聯合會業於九月二十二日上午九時開會（前函誤爲二十一日查該會定章每年開常會一次自九月二十日起一星期爲會期但視會議之情形得伸縮之）至二十三日下午六時會議完畢遂即閉會二十四日由吳興代表潘廉深劉松林二君陪同各縣代表參觀各校二十五日各歸故里本届到會代表計嘉興等十九縣共二十三人由吳興縣敎育會會長潘廉深君爲正主席另推省敎育會代表許漢章君爲副主席茲將提交議案彙誌於下（一）國民學校四年級宜加授農學案吳興大錢鎭敎育會提出（二）各縣宜組織新學制實施研究會案長興縣城區敎育會提出（三）地方官廳所用文告應參用語體案提出者同上（四）小學宜廢止暑假案吳興大錢鎭敎育會提出（五）籌設女子中學建議案餘杭縣敎育會提出（六）中小敎職員俸給相比宜小於二比一案吳興縣敎育會提出（七）改校長委任制爲聘任制建議案遂昌縣敎育會提出（八）改革本省地方敎育行政制度案鄞縣敎育會提出（九）實行改革地方敎育案寗海縣敎育會提出（十）全國敎育會聯合會每省須有小學敎員列席案吳興縣敎育會提出（十一）各縣設立幼稚園案浙江省敎育會提出（十二）恢復原有附捐充義務敎育經費案鎭海縣敎育會提出（十三）籌設模範小學以實施設計敎育學法案鄞縣敎育會提出（十四）對於新學制小學六年制之意見書吳興縣敎育會提出（十五）視學視察應注意師優劣分别指評案嘉興縣敎育會提出（十六）檢定小學敎員規程第十四條第四項應如何救濟而昭公允案提出者同上（十七）優待小學敎師案吳興縣大錢鎭敎育會提出 
來函 
[廣州現象報來函]  
　　閱貴報九月十九日隨便談談擱題爲徵求美妾新聞内言昨天香港電說政府現象報因爲登了温樹德徵求美妾新聞云云此誠敝報之事但敝報祇爲現象報非是政府現象報與政府完全無關係懇爲更正以免敝報爲政府二字所污也廣州現象報告 
雜評一 
[陳陳相因（默）]  
　　陳席儒長粤之始粤人希望其於民政上有一番刷新然而至今日整理紙幣之辦法仍是從前無辦法之辦法也借欵計劃仍是從前所計劃之計劃也一切行政方針一秉從前之方針爲方針而無稍變更也陳炯明復職後粤人又希望於軍事上有一番改革然而觀今日消息裁兵之主張仍不能實現平桂之策略仍依然未變而一切潰兵土匪仍不能切實剿滅且此陳之政策必賴彼陳而行而彼陳之意見又必秉承此陳而定陳陳相因乃今日廣東之一種特象然而去廣東人推陳出新以造成新廣東之主張遠矣 
 
 

Page 12

 
 
第一萬七千八百二十一號;中華民國十一年 西曆一千九百二十二年十月三號
星期二 * *   
 
 

Page 13

 
 
第一萬七千八百二十一號;中華民國十一年 西曆一千九百二十二年十月三號
星期二 * *本埠新聞 
[韓省長抵滬續紀]  
　　專爲查勘海塘而來今日赴寶山五日回滬 
江蘇韓紫石省長於前晚（十月一日）七時抵滬後即下榻於靜安寺路江蘇交涉使署昨日下午二時韓省長坐汽車赴謁各國領事至五時半始回署繼即與本報記者晤談約十分鐘茲將韓省長談話錄下余（韓省長自稱）此次來滬專爲察勘寶山海塘而來因寶山海塘綿延甚長東至寶山西至太倉如不急修治頗屬危險前據塘工局報告各種情形頗屬重要故余此來專欲查勘該塘應治工程明日（即今日）即須赴寶山觀察東塘形勢大約三日後始能蕆事言至此記者又詢其奬劵事省長云奬劵事早經政府命令停止現在除上海外各外埠已不能繼續售賣但上海至　至十月底亦須一律停止記者又問閘北商辦水電事前因省令禁止後經陸伯鴻君赴寗與省長接洽後已有允意確否省長云閘北水電事所云禁止與接洽皆係誤傳因現在閘北居民繁多水電事固宜擴充但所謂擴充者即在水電上須設置完備以應居民之需求故其需欵亦多今地方人民起而自辦當軸亦無有不表同情之理惟事前未由省會表决致使彼此誤會記者又問省長此來是否尙欲巡視警務及地方行政機關省長云警務與行政機關在職者必知自重故不須余之巡視况余此來亦並無巡視屬吏之意云 
　　又訪函云韓省長此次到滬其最重要事件厥惟勘閱寶山海塘今日先至寶山東塘四日再至西塘夜寓瀏河朱宅五日由楊林口回滬今日吳淞寶山各機關公團領袖將宴省長於淞之海濱旅館云 
　　另函云韓省長此次隨從來滬人員計秘書長王芍莊王覲墀邵玉庭崔漢丞曁僕役數人昨晚七時許交涉員在署設筵爲韓省長洗塵並無外客祇署員作陪淞滬警察廳長徐國樑派有衛警七人在署保護昨日往謁者有何護軍使曁本埠各機關長官因拜客未回故而擋駕昨晨九時許法國軍艦長愛司德伐詣交涉公署拜會許交涉員並謁韓省長經秘書延入客廳晤談良久興辭而别 
[奉天中華國幣維持會之要函]  
　　　言大連金建制之弊害 
　　全國商敎聯合會駐滬辦事處昨接奉天中華國幣維持會來函照錄如下敬啓者自上年六月大連頒行金建制以來我國各地商業同受打擊經濟界恐慌搖動爲從來所未經見所謂金建制者遠地紳商各界尙多未甚了解簡單言之即强勒商民於商塲買賣皆用金本位是也果眞能實用金圓作爲本位雖於我國主權有損然讓一步言譬如在日本地方經營商業亦不能不從其　法入國問禁事非得已乃大連之金本位並非日本國家銀行幣制僅由朝鮮銀行發行一種並無凖備基金從不兌現之紙幣名曰兌換劵惟兌換日本銀行票强人行使查朝鮮銀行旣以經濟政策滅亡朝鮮今又推行及於滿蒙即無其他特殊舉動顧名思義已足令人不寒而慄乃考其内幕種種虧損已陷於岌岌可危之徵候竟於日暮途窮倒行逆施妙想天開化去運動費一千餘萬元達到强行金建之目的此制果推行將吸盡東三省現銀易其不兌現之紙幣所獲當在十億元以上儘足補償該行歷年虧損敝會開幕已歷年餘惟對於此案特深注意猶恐所聞未盡的確特推舉精細會員密赴大連並東三省重要商埠實地調查經四個月之久備悉眞相今將調查所得和盤托出願供國人之參考總之朝鮮銀行一旦敗露國人所受虧累比之俄國羗帖尤爲創深痛鉅蓋羗帖爲俄國事勢推移逐漸而至故我國商民雖存羗帖百數十萬尙有由一二成折扣而來朝鮮銀行居心叵測有意抗騙一朝倒塌則日本政府祇能認爲普通商行之破產直無交涉可言敝會見聞確鑿實不忍我商界同胞入其陷阱自踏傾家蕩產之危機用特瑣樓舉陳尙乞廣爲傳佈喚醒國人先事嚴防並懇請示當軸主持交涉力爭國幣主權即以保衛地方元氣迫切陳詞統維昭鑒此致全國商敎聯合會中華國幣維持會謹啓另附朝鮮銀行調查記分緖言·手段之惡辣·虧空之實情·抗騙之危機·彌補之策畫·結論·六項約三千餘言 
[四紗廠公餞太會代表誌]  
　　本月一號即夏曆八月十一日上午十一時德大·厚生·豫豐·恒大·四紗廠同人就城内也是園公餞太平洋商務會議三代表首由德大·恒大·兩廠總理穆君杼齋報告開會大旨略謂德·厚·豫·恒·四廠廠務由愚兄弟二人主持六七年内同人入廠供職者遲早不同故甘苦亦不同自去秋迄今比較往昔覺甚遜色吾人對於發展本業希望雖切而目前衰家殊未可掩吾人自應研究紗業不振之原因何在其在國内乎抑在國外乎能否設法補救補救之道僅求自助乎抑兼求他人互助乎紗業不振關係不止一途國内國外兼而有之救濟之道亦不一端自助他助亦宜兼圖予也在棉言棉希望此行在發展棉業各國相互關係上得有好消息但社會對於發展商務肯負責任之人未免太少各業應各派代表參預太議今以數人擔當無數斤量負擔義務似覺太重惟有將竭誠盡智以報國家社會爲我弟勗耳穆藕初起謂此次太平洋商務會議我全國人士應皆注意其忽視此舉不甚關心及過於重視此舉而有所推諉者似皆未甚合宜此太議原爲提議太平洋沿岸各國商務上相互獲益之關係求今後得圓滿之發展實有各各得求發展已國商務之機會在内發展已國商務不專恃樽俎間折衝之若何而發展之主力實屬之各本業各分子時時振作在在具發展本業之决心及精神庶乎有濟在座四團體皆甘苦與共之人請以發展本業之要點爲我同人勗之除去暮氣方有振作精神能盡心力以治職務事業便有發皇氣象恒情每怪靑眼之難遇不知自已所作所爲時時在靑眼燭照之下情人不付重要之職務庸衆何來不次之升擢予切望人人能竭誠盡職無負委任並望行有餘力吸收新智擴大度量增進堅誠毅力而爲以一抵百以一堂千之人發達各本業微斯人其誰予遠出後各同人等正得有試驗能力養成任事資格之絶好時機至於予等此行責任盡到如何程度雖未敢豫言但盡予等心力對付各問題回來之日再行貢獻俾諸同人之未出洋者亦得略知世界情勢擴大眼光焉　趙君桂芬起言語多謙抑並謂有感於藕公犧牲無數精神爲國家社會謀福利敢不竭我心力稍分仔肩次畢君雲程起言辭多痛快略謂我國疊受外力之壓迫惡稅之束縛致輸入數恒超過輸出數歲輦巨金出洋涸我金源言之至足痛心僅就棉業論自民國元年至十年棉貨漏巵達三千兆元民國元年至十年所欠外債及賠欵等合計二千兆元苟我國棉業力求發展馴致力能自給則十年内省下金錢一切　債淸償有餘十五年内中國經濟可發展而達經濟自立之地位矣斯言也我棉業中人固負重大之職責而我全國人士無一不爲棉貨之主顧宜無一人勿將此問題輕忽看過也畢君又以振興實業首重人才人才產出首重修養故終以鋼鐵王嘉南奇氏詳史爲同人懇切介紹之演說畢即散會攝影時已十二點兩刻矣 
[銀行公會與總稅務司來往電]  
　　爲十一年公債事 
　　上海銀行公會爲千萬新公債事致總稅務司安格聯一電已載上月二十八日本報茲聞安格聯曾覆兩電該公會亦曾去兩電一併錄後　　㈠安格聯第一次復電尊電敬悉千萬債劵之發行鄙人並不與聞政府公債係由政府發行惟新公債之擔保品旣屬滿足鄙人已承辦斯役則當照七年短債辦理安格聯 
　　㈡銀行公會致安格聯第二電總稅務司鑒奉尊電表示新公債千萬擔保品可靠謹悉但舊公債如整理金融等基金曾託閣下保管現竟愆期還本若僅云新公債擔保品可靠仍不足以昭大信務乞竭力維持整理公債舊案勿再被政府脅迫再發新債是所至盼上海銀行公會 
　　㈢安格聯第二次復電二次尊電悉延付賠欵爲賠欵中之一部份延付期終了時自當另定辦法與現有國債條例無關故延付俄國之賠欵政府自可自由處置至移作十一年公債之擔保係根據舊案辦理在特别稅則會議成立於北京之前政府財用之當維持自爲國家首要之事因此之故貴會之反對實非其時且不智也至論此項公債之金融上效力可算爲一等之投資品 
若用政治作用之反對而使新公債不能成立其損害信用至深也 
　　㈣銀行公會致安格聯第三電二次來電均悉本會反對新債並無政治作用國家信用因舊債愆期還本以致大受損害本會極所痛心本會所不解者政府如無法應付舊債之時何能本良心上之主張又發新債耶極盼閣下輔助本會並請極力設法務使舊債在金融方面成爲第一等之投資票據是爲至盼 
[暹京華商會覆國是會議函]  
　　國是會議昨接暹京中華總商會函云國是會議諸公鈞鑒逕啓者去月接到尊函誦悉貴會因國憲財政二端特組委員會囑敝會擔任經費具見宏籌碩畫關係國計民生海外僑商同是中華國民何容捐棄義務惟比年商情奇窘奄奄殘喘不絶如絲加以潮汕區域近有颶風海潮之災桑梓皆成澤國室如懸罄野盡哀鴻當倒懸待救之秋而爲竭澤而漁之舉多方籌募財殫力痡所謂救死惟恐不贍奚暇他及者此耳貴會萬方愛戴衆望同欽敬祈量移他方以紓僑商之困不勝歉仄之至肅此敬復順頌籌安弟高暉石等啓 
[袁觀瀾君卽將返滬]  
　　江蘇省敎育會長袁觀瀾君此次因敎育部學制會議同黄任之君赴京黄君業於昨日回滬聞袁君遲至六日亦將返滬矣 
[李厚基派員赴杭]  
　　福建督軍李厚基近與旅長王永泉决裂行將武力解决閩省各團體紛紛電請撤除李厚基以保治安李乃委本署參謀長李崇寅前往杭州與盧督辦有所接洽前日李參謀乘輪到滬並不逗留即換乘火車前赴浙江云 
[美艦隊來滬紀]  
　　美國駐遠東之艦隊卽日有二十一艦從威海衛開來在滬留駐若干日卽往馬尼剌昨晨六時半先到有美艦洛威號ＵＳＳ　ＧＥＮＥＲＡＬＬＡＶＡ一艘至八時半續到披考斯號ＰＥＣＡＳ一艦十時左右又來兩艦一名華倫號一名墨鷹號當時駛進吳淞口後卽於黄浦中段南段相繼停泊聞尙有美艦隊卽在此一二日中陸續抵申昨到各艦中之水手士兵當卽上陸至靑年會中並分游滬市各處云 
　　星報云美國亞洲艦隊旗艦湖龍號率同驅逐艦十七艘運送艦等四艘共二十二艘自烟臺開駛來滬作三星期之勾留業於今日抵埠本埠海軍靑年會及美僑各團體將陸續設宴歡迎艦中將士云 
[德國新創之輪船公司]  
　　文滙報云德國富豪史汀納士氏刻正籌設一輪船公司定期航行日本德國間新公司將以史汀納士爲名有輪船六艘按月開行内四輪係新造者燃燒煤油構造新奇設備甚周載重各九千噸餘兩輪船身較大載重各一萬二千噸但注重運貨搭客之設備有限遠東停泊地點暫定新加坡·香港·上海·神户·横濱·各埠運貨水脚與他公司同搭客票價則稍廉六輪皆携帶郵件有一定之航期目下開航手續業已就緒第一船愛米柯度夫號將於十月初自漢堡出發約十二月初抵滬按本年德國新創輪船公司共有四家該公司居第四餘爲北德洛愛特公司·亨美公司·及列克滿士公司云 
[航業消息彙紀]  
　　怡和洋行新江輪平和號今日可開頭班但令先往宜昌開臨時班一次至八號仍由漢口駛回上海從十二號起使正式加入長江線内行駛平和輪加入長江班後即替出怡生輪改調香港另駛他路從此怡和之滬漢綫内共有㈠瑞和㈡平和㈢隆和㈣聯和㈤公和㈥吉和㈦德和㈧和生每週内除星期日外自禮拜一至禮拜六逐日均有船開矣又安東一路向來三公司中以太古之營業最巨怡和本無商輪行駛自本年八月後該行始創航斯綫安東方面委托怡隆洋行之王雨亭爲經理一月以來安東綫之航務甚爲發達此間之出口貨以現時載去之麥粉爲最多大約每一輪開往恒有大批麥粉之裝去現每距一星期便須開出一船遇有貨色擁擠時或將於十日内派航兩輪云 
　　太古洋行之山東輪在汕頭遇風後迄未修竣其應開香港上海班次自十月一日起議定以浙江輪爲正式代班船聞山東輪在本年十二月底以前未必即能修竣復行云 
　　花旗公司之新太平洋郵船塔虎脫總統號第一次來華昨已進口由美來滬之旅客共二十二名其中華人僅一名至進口貨共爲一萬一千六百二十六件其中有香烟二千六百箱餘爲屋頂紙罐食等等船長名曹倍倫今日卽赴小吕宋香港將於十七日歸國 
　　東洋汽船公司之高麗丸由北美來滬昨已進口載來美國大條銀一百五十七條新紫銅三萬七千餘條洋釘鉛絲七千件白蠟一千二百零五件蔴鞋二百六十一箱當即赴港出口貨以鮮鷄子爲多 
　　福來洋行之西春色號今日可來上海由舊金山來申貨計六百噸其中有機油五百桶此輪須往爪哇 
　　本日中國公司之尼羅號赴美上海有湖絲四百件載出旅客之赴美者共有二十餘人該輪本日晨由香港到吳淞後接客小火輪十點鐘在海關碼頭登岸送客小火輪亞力山大號於午後四時離新關碼頭仍經長崎攅濱及檀香山各埠而至舊金山約十月二十五日可到云 
　　法郵船安瑞合里杜號由馬賽來滬九月三十日經過香港准定本日下午二時進口停泊於黄浦碼頭云 
[司法會議昨開第三次大會]  
　　議决四案緩議二案 
　　續接提案三件法學研究會今晚宴各代表 
全國司法會議昨日仍假江蘇省敎育會開第三次大會午後一時起陸續到會之各省法團代表有張一鵬張家鎭王開疆金鴻翔沙訓義阮性存許壬章世菼羅傑黄維時施洋朱鼎煦吳國昌孫鑑陳霆銳江一平壽景偉劉伯昌陳炳堃王新吾等二十人該會前後報到代表二十七人已足法定人數於二時十分開會經主席張一鵬報告續到代表畢將應提議各案交各代表逐條討論議决案如下㈠廢止檢察問題議决一致贊成通過㈡廢預審制因意見各異議决緩議㈢廢平政院行政訴訟改歸大理院管轄議决通過㈣改正法院編制案議决廢止初级審惟此案提出者係吳縣杭縣兩公會併爲一案現在辦法採吳公會辦理將來聯省制成立後照杭公會辦法㈤第二審巡　審判審理相距較遠之第二審刑事案議决緩議㈥陪審判度議决請司法部設立委員會調查陪審之情形以爲將來之預備茲因天時已晚議案頗多不及提議由主席宣言另訂第四次大會之期遂即振鈴散會又續提濱江律師公會議案㈠廢除法院四級制度案㈡律師公費由敗訴人負擔載明判决主文案㈢凡民事執行案於執行時應行正本案 
　　又上海法學研究會全體會員訂定於今日午後七時假東亞酒樓歡宴各代表云 
[萬璞女士在裨文女校講演紀]  
　　北京女子參政協進會宣傳主任萬璞女士應裨文女校之請於前日（一日）下午三時在該校大禮堂講演聽者約有二百餘人首由吳際鑾君介紹萬女士演辭略謂田女智識之不平等卽爲一切不平等之根源智識上之不平等實原於不能得到同等敎育之故其所以不能得到同等敎育原因不外爲種種謬說及不合人道之法律所限制以是經濟不能獨立意志亦不能獨立安能言智識之平等吾女界同胞欲跳出非人的生活得到平等的地位非將一切謬說及不合人道之法律完全打破另行更新不可第此種關於我女界切身利害之事欲依靠男子爲之解决則證之幾千年來之歷史恐無希望所謂女子參政云者即爲女子者須仰藉政權以便解除一切不平等之待遇袪除依賴性之謂云云 
[寶山汽軍游行會改期]  
　　寶山南北縣道舉行汽車游行會本定中秋舉行旋以是日江灣跑馬汽車支配届時或受影響卽燈綵燄火亦恐於趕促中不能十分美備决議改十月十五日舉行 
[友華銀行滙市報告]  
　　昨日友華銀行滙市報告云星期六日倫敦大條銀價近遠期俱長○六二五紐約銀價長至六角八分八七五倫敦紐約間匯價縮爲四元三角七分半今日此間各國掛牌匯價開盤時均照星期六日未動市况亦平穩其後英鎊長至三先令五便士半美金長至七十五元七角五分日金縮爲六十四兩其餘亦隨之各有上落當掛牌滙價未動前英鎊成交價十月十一月十二月份均三先今五便士六二五美金成交價七十五元八角七分半及掛牌價格見長市况堅定午餐後英鎊售開價十月十一月份三先令五便士八七五遠期三先令五便士九三七五下午市况愈堅英鎊有大宗成交其價十月十一月份三先令五便士九三七五十二月份三先令六便士美金成交價十月十一月份七十六元五角十二月份七十六元六角二分半惟至收盤時購進多照此價成交日金售開價十月份六十三兩一錢二分半十二月份六十三兩購進價縮云一錢二分半下午銀行定價英鎊匯票三先令六便士六二五美金匯票七十七元七角五分佛郎滙票一千零四十枚星期六日印度在倫敦購銀倫敦市况穩定紐約未有成交 
[洋布市况週訊]  
　　商情通訊社譯瑞和洋行報告云本星期英國曼鳩史得布市據私人消息無所變動惟據路透電訊英國方面有結合團體遏價之舉而减工問題又足使市價抬高彼此牽制故市况洛就平定也 
　埠布市本週來已略見進步轉瞬中秋節届節後市况可望起色惟日本經濟恐慌紗市跌至二百元日幣之内大影響於本埠市面殊巨故目下現象仍屬黯淡也政局方面中央財政困難異常而銀行界復竭力反對新公債之發行兼以天時不佳出貨亦受阻礙也 
呌莊售出計四萬三千五百六十一疋雖呌莊須停止兩星期而數日並未見增元色市布價格漲落不一白市至本週末頗形堅昻大都價漲一二錢漂白標布及白粗布均穩定土耳其紅布及剪絨稍疲羽綢漲落不定至本週末已見定勢絲光布較佳泰西緞穩定今將售出之花色疋數列後 
　　元色市布八四一八疋白市布一五三五○疋漂白　布四五○疋粗布二五○疋土耳其紅布二五二○疋剪絨三七○疋洋紗三○疋元色羽綢二三二九疋花色羽綢一九六○疋絲羅緞二○三疋泰四緞二五八一疋羽毛　二○疋嗶嘰六○疋羽綾二○疋 
 
 

Page 14

 
 
第一萬七千八百二十一號;中華民國十一年 西曆一千九百二十二年十月三號
星期二 * *[一週間紗花槪况]  
　　上週紗花承前週傾跌之勢逐步趨下標凖紗一百二十五兩之價在二週之前空頭家認爲必到之價而一般人都以爲神經過敏之談不知及上週之末竟降至一百二十五兩之下者此雖爲一般人所駭異實出内外相迫所致其主要原因已如前週所述惟上週所以傾跌至四兩之鉅亦有特别之緣由在茲再論之美棉之步跌人固知之而不知印棉之跌較美棉爲尤烈在日本市塲之上竟有但求印棉之脫手而不暇計其價値者以致日本棉市爲之益形紊亂而三品紗價遂有可駭之猛跌信電傳來我國棉市即起萬分之恐慌此紗花價跌之關係於外者也且也日人之執現貨者見三品紗價如是之廉都舍近就遠迅裝來華輸入津魯折價求售斯時我國内地各帮銷數已鮮所恃以稍形活動者惟北帮耳今北方旣有賤物掗買則南來採購之念已絶益以節近中秋銀根緊急客帮銷路愈見呆滯此紗花價跌之關係於内者也内外交困斯價格之所以日下一週四兩之跌何足怪哉茲將一週期貨現貨槪况分述於下 
　　㈠期紗交易所中以紗價之頻跌而交易日以旺盛若紗市所中於週初一日間成交達四萬八千餘包經手費有七千餘兩之鉅如是大量交易雖日之三品亦蔑以加矣統計一週間全埠成交共二十四萬零五百包較前週增五萬七千六百七十五包計紗布成交爲十六萬七千三百包物品爲七千五百包取引所爲六萬五千七百包標凖價格至週中略形回高因空頭方面補進之故然終不能立穩至週末仍跌小也茲以一週間十月期爲標凖而比較中日期紗價格之起伏於下 
　　日期中國紗布交易所日本三品取引所 
兩兩日元 
　　九月二十五日一二七·三一三六·○（二一二·五）二十六日一二五·七一二八·一（二○○·二）二十七日一二六·三一三一·一（二○四·九）二十八日一二六·一一二三·八（一九三·四）二十九日交割無市一二四·五（一九四·五）三十日一二五·一交割無市二週漲跌之差跌三·三跌一二·七（二一·六）　　上週週末適逢九月份交割之期各交易所都停市一日全埠交割共一千八百五十包計紗布人鐘標凖一千三百五十包交割價格爲一百二十六兩物品雲鶴標凖一百包交割價格爲一百二十九兩取引所雙象標凖四百包交割價格爲一百二十六兩 
　　㈡現紗上週現紗受牛莊帮停辦之影響漢口帮轉售之消息以致去胃大减總計一週交易不過本紗萬餘包耳中以川帮占其大數其餘若江西廣東蕪湖野鷄天津威海各帮稍有交易日紗銷路尙暢印紗仍無起色本紗十六支人鐘最高價爲一百二十八兩二錢五分最低價爲一百二十四兩五錢十四支富貴最高爲一百二十八兩最低爲一百二十四兩十二支如意最高爲一百二十六兩六錢最低爲一百二十四兩十支如意最高爲一百十七兩最胝爲一百十六兩茲將大阪現紗一週内之價格錄之如下 
　　日·期籃魚牌紅財神牌福島牌三馬牌九月二十五日二二六·○二二○·○二一七○二一五·○二十六日二二五·○二一七·○二○八·○二○八·○二十七日二一五·○二一○·○二○二·○二○二·○二十八日二一六·○二○八·○二○二·○二○二·○二十九日二○八·○二○○·○一九六·○一九六·○三十日二○七·○二○一·○一九六·○一九六·○　　㈢期棉棉花市面雖因棉紗之跌而稍軟惟日來陰雨連綿於棉花收成大有减色故市面稍現回高各交易所成交仍旺一週共達三十萬零三千七百擔較前週增九萬五千七百擔計棉業成交二十六萬四千三百擔物品爲八千一百擔取引所爲三萬一千二百擔週初價格爲二十七兩五錢至週末爲二十六兩五錢小去約一兩左右國外期棉亦小去一二兩不等茲比較美英印一月期之價格如下 
　　紐約利物浦孟加拉 
　　美金辦士羅比 
九月二十五日二○·九三一二·一九三三七二十六日二○·八四一二·○九三二四二十七日二○·五○一一·九八三一六二十八日二○·四一一一·七一二九○二十九日二○·九三一一·八○三○五　　㈢現棉上週現棉成交以通花爲最多約五萬餘擔蔡甸花次之漢陜又次之價格雖形跌落終不如外棉之烈現通花二十六兩七錢五分太倉花二十六兩五錢火機花二十六兩二錢五分上海本花爲二十六兩寗波花爲二十七兩美國現棉最高爲二角一分四美金最低爲二角零五釐五英國現棉最高爲一三·二辦士最低爲一二·六二辦士 
[上海商業市况彙錄]  
　　金融 
　　昨日銀幣早市爲七錢二分二釐六毫二忽半午市爲七錢二分二釐五與上日相等 
　　銀拆早市價　一錢七分午市收盤爲一錢五分比上日小去四分滙豐收欵一百萬兩其餘麥加利道勝花旗友華等銀行收欵四十萬兩 
　　江南小洋早午市均爲六錢二分三釐與上日同廣東小洋上午六錢一分五釐五午後又大爲六錢一分八釐比前日大三釐銅元二百四十七千五百文小五百文衣牌一千七百八十八文小三文角坯一百五十三文大一文貼水二十六文無升降 
　　昨日有正金銀行山東洋公司來大條一百五十七條東方銀行去杭州大條一百五十一條中國銀行去一百五十條又杭州來洋四十萬元各銀行進出倉尙多滙豐銀行進倉銀十萬兩進倉洋四萬元正金銀行出倉銀三十六萬兩中國銀行進倉銀十萬兩進倉洋三十萬元各錢莊少存銀五十萬兩多存洋五萬元交通銀行出倉洋五萬元大通銀行進倉銀四萬兩餘無進出 
　　昨晚止各銀行共存現銀四千零五十萬兩現洋三千九百九十八萬元大條三千七百十六條 
[公債票]  
　　昨日星期一各項公債市仍堅俏各種價格大都趨高金融公債千元票現貨受主平常價格常在四十九元左右與上週末價格相彷十月期收盤四十九元九角較上星期六暴漲三元二角整理六釐開盤三十八元九角嗣後逐盤　漲收盤竟高至三十九元二角五分計漲高一元七角十月期買户尙多價亦挺秀收盤價爲三十九元二角計遞加一元零五分十一月期收盤三十九元四角計增九角五分償還短債八釐債劵收盤二十三元四角五分較上星期跌去三元四角五分其暴跌原因未明整理七釐收盤三十九元五年小票收盤三十八元半與上週行情無上落綜觀昨日各票市况除償八價格獨趨疲軟外賒均堅固云 
[國内滙兌]  
　　昨（二日）京津來電銀滙各漲半兩洋滙並無變動北京公砝爲一千零四十七兩五錢銀元爲一千零一元天津行化爲一千零五十五兩半銀元爲一千元濟靑亦有行市濟南濟平較上星期四市價漲高二錢五分計一千零三十五兩銀元爲一千零五元靑島膠足暴漲四兩五錢爲一千零七十七兩五錢七分銀元亦增三元爲一千零十元烟臺烟估跌落一兩五錢爲一千零三十六兩半銀元仍爲一千零四元九江南昌銀元同跌半元爲一千零四元五角蕪湖安慶銀元亦縮半元計蕪湖銀元爲一千零四元安慶爲一千零四元半重慶九七平銀遜去五兩爲九百九十二兩半銀元仍爲一千成都九七平銀降去二兩半爲一千零三十兩銀元縮二元半爲一千零二十元萬縣九七平銀低二兩五錢爲九百九十七兩五錢銀元仍與申洋相同以外如漢口洋例仍爲一千零二十八兩二錢五分銀元爲一千零四元半宜昌宜平爲一千零三十二兩銀元爲一千零二十元蚌埠徐州温州等銀元各爲一千零五元南京蘇州鎭江揚州無錫常州等銀元同爲一千零一元半南通銀元爲一千零二元五角宜興銀元爲一千零二元淸江海門銀元各爲一千零四元杭州寗波嘉興湖州紹興餘姚等銀元俱爲一千零三元蘭谿銀元爲一千零四元半福州銀元爲一千零十元厦門一千零八元哈爾濱一千零十二元奉天一千零十元各與上週末市價相同云 
[外幣]  
　　昨（二日）各種外幣市况尙活動中外各商及錢業中進出交易尤以英日荷三票爲最旺致價見漲高計英票增一分買價爲八元零二分日票遞加三釐買價爲八角七分一釐荷票漲起半分爲六角七分半美票受主較稀價格因之疲去三釐買價爲一元七角九分二釐馬克到源略多故亦疲去二角計買進價爲三元六角港票坡元法郎等交易平常價少變化羅卜票依然沉寂致五元至二十五元降去半兩爲七兩餘票亦無上落云 
[金市與滙價]  
　　昨日星期一大條銀例無電報標金開盤三百零九兩五錢未開先令小至三百零九兩先令揭曉弗動有法滙小五法郎東滙大二五荷滙小一盾半餘均未動以致標金即漲至三百零九兩七錢先令等各滙市况較星期六收市爲軟銀行賣出十一月份先令價三先令五辦士六二五買價三先令五辦士七五又賣出十一月份美滙價七十六元二五買進價七十六元半又賣出十一月份東滙價六三六二五買價爲六三三七五兼之大連帮買進期金頗衆以致人心堅固故標金最高漲至三百十兩零六錢以後市况彷彿而標金在大連帮買進之後買者漸稀所以標金又跌至三百零九兩二錢未幾略回高數錢是時先令等交易業中並無大宗賣主迨十時一刻許先令忽改長半辦士其餘如法滙大十五法郎東滙小半分美滙大一元荷滙大一盾半新滙小一分斯時標金尙爲三百零九兩三錢後人心疲軟惟先令等市况照改長而論並未見硬而標金賣出者一時甚形擁擠銀行賣出十一月份先令價三先令五辦士七五至三先令五辦士八七五買價爲三先令五辦士八七五至三先令六辦士又賣出十一月份美滙價七十六元三七五買價七十六元六二五又賣出十一月份東滙價六三三七五至六三一二五買進六三一二五至六錢三分是以標金步跌至三百零六兩六錢後仍回高至三百零七兩一錢收盤烚赤做過三百十九兩及三百十八兩五錢午後標金開盤三百零七兩二錢小至三百零六兩八錢先令揭曉弗動標金爲三百零七兩四錢初時先令等市况較上午略平銀行賣出十一月份先令價三先令五辦士八一二五買進價三先令五辦士九三七五又賣出十一月份美滙價七十六元三七五買進七十六元半又賣出十一月份東滙價六三三七五買價六三二一五所以標金最高至三百零七兩七錢未幾銀行賣出十一月份先令又爲三先令五辦士八七五買進價三先令六辦士又賣出十一月份美滙價七十六元半買進價七十六元七五又賣出十一月份東匯價六三一二五買進六二八七五所以標金最小跌至三百零六兩二錢嗣因買者畧多故標金又回高至三百零六兩八錢後爲三百零六兩四錢收盤先令等交易尙稱不惡有大通銀行賣出十二月份東滙五萬元價六三半三井銀行賣出十二月份五萬元價六三六二五台灣銀行賣出十二月份五萬元價六三五大通通銀行買進十一月份美滙二萬五千元價七十六元五又買進十二月二萬五千元價七十六元五六二五又買進十一月份五萬元價七十六元六二五朝鮮銀行買進十二月份先令五千鎊價三先令五辦士八七五又買進十月份東滙五萬元價六三一二五正金銀行買進十月份東滙二十萬元價六錢三分麥加利銀行買進十一月份先令一萬鎊價三先令五辦士九三七五大通銀行買進十一月份先令一萬鎊價亦爲三先令五辦士九三七五又買進十二月份美滙二萬五千元價七十六元五據業中人云今日雖標金步跌然不久當能再漲云 
[紗花]  
　　昨日星期一大阪三品紗來電好起七八元因滬上有某華商去電東洋擬購買之故美棉電報現期小去七十個磅音遠期小大十八個磅音印度孟買無電報各交易標準紗價較星期六日又小去二兩之外市上客帮現本紗比上月亦小去一兩左右日紗小去一二兩不等川帮購進十四支富貴現出大包一百二十五包價一百二十一兩基餘天津江西蕪湖廣東野鷄靑島等帮仍祗另星交易而無躉數共買本紗二百餘包日紗二三百包公會小包紗價小去五錢成交僅數十包申新紗廠開出十六支人鐘本月大包二百包價一百二十四兩扣全們溥益紗廠開出二十支地球本月大包一百二十包價一百三十八兩扣佣恒豐紗廠開出十四支富貴一百二十五包價一百二十一兩扣佣（此價特别便宜由川帮買去現裝）其外各廠未有售開市面按本日原料花價低廉客帮銷場不佳因此紗市尙無起色可希望云 
　　昨日綿業交易所本月期標準通州花開盤二十六兩七錢五分又二盤高至二十六兩八錢三盤又回小至二十六兩七錢五分收盤二給六兩八餞後市開盤又小五分至一錢二盤最小至二十六兩六錢三盤平穩收盤二十六兩七錢五振泰廠買西十一十二月送廠蔡甸花二百件價二十四兩五錢怡和買通州花太倉花各二千包二禮拜送廠通花價二十九兩五錢太倉花價二十九兩項惠卿買進本花衣五十包抵解永豫廠價二十七兩七錢五福介洋行買西十一十二月棧交陜西花四百件價二十七兩二錢五分 
[絲市]  
　　昨日廠絲市無成交白絲經銷塲尙旺市况亦甚堅挺均係花旗去路售價又較前漲起十餘兩計泰和洋行購進秀麟龍馬牌丁頭二號五十擔開價一千一百十五兩比較上次售價漲十五兩又金銀　鐘牌丁頭二號三十擔售價較梅牌大十五兩計一千一百三十兩金銀雙鹿牌售價亦至一千一百兩惇信購成彌彌佛中干二十擔價一千零二十二兩五錢較前漲起十二兩半綜計成交一百三十擔 
　　灰經昨日亦有交易售價極挺市面甚形豐俏絲商因抛貨皆多不願再售故成交甚稀價又漲起十兩聞得各洋行尙有進胃再願加大十兩因賣客仍不肯售致未成交然市况當有趨漲之勢昨惟達昌購成魚缸牌耕種牌駱駝牌·等四十擔價扯七百五十兩云 
[茶市]  
　　昨日洋莊茶市稍靜湖州平水大帮與　莊大帮因貨價不合未有成交惟其中折賣之貨珠茶稍見行消成交一百八十六箱婺源高莊之蝦目售價六十兩屯溪貨售價不過四十七八兩至五十二三兩市價仍未漲高寶珠芝珠圓珠等貨因錦隆美昌等行開辦稍爲活動但售價尙未至提漲時機一般茶商及土莊茶棧頗有居奇之思想珍眉消去六十箱係由保昌天祥兩行買進屯溪高莊之貨售價已加至七十兩普通貨售價五十七兩較前星期仍不弱鳳眉娥眉洋商尙有需要鳳眉成交一百六十八箱售價四十四五兩至五十兩較前業已提漲二三兩娥眉消去九十五箱高莊貨售價三十二三兩約提漲五錢低莊　貨售盤不過十七八兩仍無上落其餘秀眉眉雨等貨市面亦無燮動云 
[呢絨]  
　　昨日星期一本客兩帮買進祇六七件以毛冷藏嗶嘰·居多貨價據公會開盤初冬貨均好起二三分橡皮呢·灰色嗶嘰呢哈子·夾呢·黑搶·仍極疲弱太陽呢去胃愈少各牌價均减跌一二錢未也勒到源不旺深色及條子現存亦屬無多趨勢頗覺堅挺珠呢及獺絨新貨已陸續有到市盤尙無標準金　氈公平喴釐等行俱有到貨價自七兩至十二三兩不等（每條）毛冷近日去胃甚滯節後如天時寒冷大約可望起色云 
[米市]  
　　南市河下各帮米船到者計有吳江帮之姚福林北㘮帮之余全南周莊帮之周永發泗涇帮之張小連余進寶夏大寶陳　義車坊帮之陳阿根同里帮之任伯生周福寶沈阿土瞿咸生周龍觀周掌觀等十餘艘皆裝杜秈蘆秈紅稻新粳中關陳破等貨北帮破礱又漲到貨雖有高者甚鮮以是價極堅硬消胃皆以新粳爲主故市面中定之勢 
　　閘北蘇州河畔到船因天時放晴漸見暢湧然中關居多南帮五六艘北帮十餘艘各米行做開者有漲有落大致最高陳破升起角許如各項秈米薄稻等貨北市消場本缺故稍跌數分至一角斛開一二千石云 
[油豆餅]  
　　南市浦江各字號沙船均無抵埠采菽堂油市面雖届節關而交易甚形活動惜存底不富無可多售有茂興號售開夾生油二百件價十兩零二錢順源售出泊兒生油一百件價九兩六錢萬義售出連岐豆油二十件價十兩零四錢五分新記售開船牛豆油一百件價十兩零九錢叙泰售出輪牛豆油五十件價同上又售開二十件價十兩零九錢茂興售出九月初十期岐豆油三百件價十兩零二錢五又巨昌和售出昌記廠油三十件價十兩零一錢五兆記售出穗豐廠油三十件價同上市而仍帶堅勢 
[查禁私售奬劵之省令]  
　　上海縣知事接江蘇省長公署訓令云案查前奉明令停止發行奬劵一案迭經通飭各屬限期遵辦具報各在案現在省垣業已禁絶而外埠各縣仍未遵限具報且聞時有私售情事似此玩視禁令殊堪痛恨合再令仰該知事迅卽懍遵迭次令飭尅日一體嚴行查禁具報如有私售情事發現定惟該知事是問母再玩延干咎切切此令 
[大批奬劵店閉歇]  
　　國聞通信社云松滬護軍使雖限令十月底禁盡奬劵而各奬劵店以禁令下後人心轉移不待十月底早已不能維持數日來相率停閉者計有滙利源利源廣大利大運來天福來利元大發源鴻發快得利順利源大鴻運萬寶來廣發源永利源天錫福廣萬福等二十餘家尙有數十家候今日慈善正劵開奬後亦當陸續停歇其已歇諸店大都改爲兌換店云 
[籌備國慶紀念彙誌]  
　　商團華隊本埠萬國商團中華隊於雙十節舉行慶祝會及武備運動凡有劵者均可參觀其秩序探錄如下上午九時全隊由紮營地出發經四川路南京路赴交涉公署行升旗禮十時請護軍使總司令交涉員等校閱十二時回營下午二時來賓參觀紮營二時半各員比賽三時各棚比賽角力三時半各排比賽籠球四時正常二備比賽攻營四時半給奬五時半茶點欵待來賓六時烟火云 
　　武術會南市中華武術會籌備雙十節異當踴躍聞是日上午操練各項運動午后恭祝國慶名人講演又由通俗敎育新劇國排演新劇『指風針』『社會階級』及表演各派武術晚上叙餐會並有壯雅香料廠贈花露水牙粉香水精又有正書局贈各項書籍及字畫又有謝强公余歷畊顧水澄書聯王季眉畫幅等凡加入叙餐者均有贈品以資紀念並聞該會印有入塲劵多紙以備各界函索參觀云 
　　閘北商聯會閘北商界以國慶將近亟應籌備慶祝昨特召集各店鋪代表在閘北路商界聯合曾開會討論到會者有李廣珍王鴻機陸端甫孫綺恨馮繼煖孟天淵等二十餘人由李廣珍主廣孫綺恨紀錄主席謂閘北向無商業團結故往年對於國慶無所表示即使懸旗慶祝者亦不過三數大店舖而已今大會旣經成立對於各商店聯絡一氣呼息相應鄙意當由本會發起慶祝國慶要求各店舖一致行動不知諸君以爲何如當經與會者公同討論結果辦法四種（一）囑五路大小各店鋪於國慶日一律懸架國旗及國慶燈籠以及萬國旗等（二）印刷國慶傳單萬張分發各界（三）本會開慶祝會（四）義務學校學生到會慶祝討論畢已六鐘遂散會 
　　民國路商聯會民國路商業聯合會昨晚八時間談話會由吳亮生發表慶祝雙十節紀念應辦手續經到者討論結果推定徐運新倪引志舒警民張丙田杜昌祥王志遠爲籌備委員與各團體接洽進行云 
　　法界商聯會法租界商業聯合會因籌備國慶紀念於昨日開常會到者三十餘人會長葉貺辰主席宓韜記錄提議國慶紀念提燈游行手續决議仍照往年辦法届時通告界内各商號一律懸旗點燈外並於是晚八句鐘由本會齊集出發云 
[婦女節制協會消息]  
　　學生部幹事歡迎學生會員 
　　本埠婦女節制協會學生部幹事劉王立明女士於日昨（三十號）在本人住宅開茶會歡迎各校學生會員到者數十人如中法國立通惠工商勤業女師南洋醫學專門民生女學安徵公學等學生首由劉夫人致歡迎詞繼由理事長吳　鑾君報告暑假期中工作經過如請各男女會員擔任赴夏令兒童義務學校演講節制故事并同時徵求幼稚會員於兩星期中竟發五百餘人之數諸君等熱心毅力感佩何如次述代表　生部劉夫人赴開封組織分會之經過及赴該處義務學校演講徵求與進謁馮督各界接洽情形現已有男女學生會員五六十人并託李宏義君（福中礦大畢業）爲暫時代理等語再次爲劉湛恩博士兄妹笑話助興及討論徵求募捐敎養院進行方法各進茶點盡歡而散 
　　尙有本埠新聞等轉入後頁 
雜評二 
[籌備國慶（豫）]  
　　國家之有慶祝其猶人生之祝壽乎上壽之日親朋畢集其喜可知惟人之年齡與時俱進苟無功德可言則雖稱觴其有奚詞可頌以是而言國慶之義可深長思矣 
　　回憶十一年前武漢舉義海内景從血烈士之脰丹沙塲之礫然後雙十令節產生得來非易慶之韙也維是十一年來破壞有餘建設則未也四民凋敝災患頻仍財政告匱於中央軍人逞威於各省護法非法擾攘不已統一和平譁爭如故敎育爲立國基本而漠然視之贖路爲國家命脈而淡然忘之凡憲法勞工諸大問題又不知解决於何日蓋無一而可謂建設者故今日之局彌覺可歎以是而言慶得母類於粉飾太平乎 
　　雖然國慶者國家之大典也作殺風景語固無補於大局作慣例之祝亦豈遂得謂爲國慶之意義乎所望國人念先烈締造之艱難於此令節之將届而籌備其所當提撕警覺之事以喚醒爭權奪利者之大夢則本届之國慶未始非將來强盛之嚆矢也 
 
 

Page 15

 
 
第一萬七千八百二十一號;中華民國十一年 西曆一千九百二十二年十月三號
星期二 * *本埠新聞二 
[絲綢展覽會消息]  
　　本埠商品陳列所開幕在即而各處出品人之送品陳列者日形踴躍午前午後擁擠不堪以故該所辦事各員異常忙碌大有山陰道士應接不暇之勢聞近日送所者有南京金陵大學之蠶桑絲繭出品以及標本等品六十餘件中國合衆蠶桑改良會之蠶具·標本·表册·圖表·一百五十餘件中華工業廠之人造絲織品十餘疋裕泰豐之綢紗中華女子美術學校·愛羣女學·振秀女學之繡畫三十餘幅其外零星送所者不計其數小品中之别饒興趣者有都錦生之絲織西湖風景四幅印月晚鐘宛然在目亦絲織品中之别開主面者也 
[染業又開緊急會議]  
　　染業公所與染藝公所　釐金爭執迭誌前報昨日下午三時半染業公所又召集各坊坊東開緊急會議到會者二十餘人由葉志鏞主席報告經過情形略謂現在各坊解到釐金頗形踴躍現在此種欵項已暫存四明銀行收據由司年朱廷　收執一俟與染藝公所商斟停妥隨即交與該行並謂今午晤調和人李徵五君云今日有染司數人至染藝公所要求停工而李君曾再三勸慰切不可行此下策以免各坊受種種損失當時說明四時在狀元樓磋商解决辦法到會諸君務須同往謀一妥當辦法潘家銘謂辦法須要謀永久和平之法不可以一時之見貿然以了染藝公司自辦理以來無會長無董事祗有幹事名目似乎不合定章况此種釐金非染司所獨有而坊東櫃夥學徒等皆有其内照鄙人竟見染藝公所須改组而選舉權須公有不可任染司方而獨佔或以後之釐金由坊東櫃夥學徒　與染司分開另行組織一會免後衝突衆贊成遂散會同往狀元樓與調和人李徵五邵仲鄙馬季良等會議 
[飛星人力車經理人之要求]  
　　中國通信社云飛星黄包車公司於八月聞因損壞車輛物件嫌賠價太昂幾釀罷工今該公司之大頭目又有解職聞昨山中國通信社記者調查飛星公司車輛總計有三千餘輛由各大頭目（即經理）三十一人承租包下前月三十日天雨風狂三千餘輛之黄包車計有車夫承拉者約二千餘輛尙有未得車夫承拉者一千餘輛照各大頭目意見繳租須照舊章如有車夫承拉者則繳出車租而一千餘輛之未有車夫承拉者則不納車租待至繳帳時而飛星公司大班國恩堅執不允謂决不可照舊章無論有人承拉與否須將車租照繳各頭目以爲如許車租損失實難承認國恩又謂若不如是辦法情願將車完全收回另行召人各頭目見此情形亦惟有待其收回車輛一律解職日昨各頭目遂召集在牯嶺路人力務友誼社開會討論善後辦法後經衆議决　賚美律師書函國恩請在體恤勞工稍爲讓步勿過於堅持並議决國恩如無讓步態度决定自七號起各頭目槪不領取十月份新照現已致函英法捕房及閘北警署茲將昨日由賚美律師致飛星公司大班國恩函錄下「賚美律師代表人力車務友誼社致飛星公司大班國恩函」逕啓者昨日貴公司各經理人（即頭目）爲近日内風雨大作車輛停擱甚多請求照放出車數繳租未蒙允許該各經理人不堪痛苦已陷於無法維持狀况查本埠八月三十日報載華洋人五車公會對於西人白魯士浴克哈爲車夫呼籲一節曾鄭重聲明損壞修理種種費用無不歸車主開銷且言每遇風雨停車無租而貴大班係　公會會長所言如此諒非虚語何昨日不能容納各經理人之請求而自食其言敝律師認各經理人所請求爲非無因並屬實在情形目車主與各經理人　有相維相繫之雅如其爲合度之磋商當然不可完全拒絶用特代表奉函貴公司大班察照務希體恤彼等困苦容納請求准予每逢風雨日照放出車壧繳租以踐前言而維營業並希即日見復爲荷此頌　綏賚美律師啓十月二日 
[公共租界電車收入之統計]  
　　文滙報云九月份公共租界電車公司收入　共三·○二一四四·六七元除銅元跌價損失百分之四三·八五計一二六六五九·八六元純收一七五四八七·八一元搭客一○六六二五九三人本年九個月内收入總計共二六一七八○一·七四元除銅元跌價損失百分之三九·九一計九九六二七·○四純收一六二一五三○·七○元搭客九二三二○○三七人去年同時期中純收一四七九六二·四一元搭客八八五七六六八八人 
[商總聯會対論合併手續]  
　　各路商界總聯合會前晚七時在四馬路會所内開會討論合併兩總會之手續到者有浙江路山西路等二十一會代表趙南公主席報告函催進行合併公件十五通周伯堯謂此次兩總會之進行頗見順利因各會均無意見而所以稍形停滯者在事實上尙有商量之處如經濟上之解决鄔君志豪曾塾勞合路總會約八百餘兩原由鄔君在福建路月費項下按月扣除際此合併時期適鄔君有北京籌振之行故無從解决張君振遠因特聯絡雙方同志先組一利便合併之聚餐會本日張君迄未　席應如何討論尙希公决僉謂此項聚餐會用意甚好惟以兩星期舉行一次爲時太久則合併實現之其不知成於何時之昨見福建路主張由兩總會各推委員從長討論辦法亦當本總會應表贊同主席付表决一致通過又公决鄔君塾欵谅不成問題惟目前爲合併之焦點萬一本人不願犧牲合併之後應由同人等負擔淸償據此議案函致原動人張振遠請其一本初時發動之熱忱迅速進行庶合併總會早見成功其函云總會開會足下缺席前次聚餐情形業已當衆報告合併總會此方各會早俱誠意决不發生意見以免兩歧此事利在迅速否則夜長夢多恐足下一片血誠行將付於流水茲經總會决議敬請一本初衷積極進行則兩總會合併成功之日皆出足下之賜也至於鄔君墊欵萬不願犧牲合併之後或山同人等負責淸償免爲此題而阻大業聚餐會用意極是爲期太遲似於合併前途無大裨益惟個人均仍贊成敬請足下本此議案再接再厲務達目的云云 
[警廳提訊事主指拘之盜匪]  
　　淞滬警察四區四分署申解糾衆持械行刦銀洋鈔票珠飾等物之管金發及在途刦奪管金發不遂行兇毆傷巡警之裘阿宣及事主錢慶甫錢胡氏等到淞滬警察廳請爲訊辦經該廳發交司法科嚴科員於前日提訊據錢慶甫供本地人耕田度日家居紀家弄胡氏是民之弟婦是晚民已經安睡門外忽來盜匪五六人各執凶刀先將民等捆縛然後刦去銀洋鈔票金珠飾物共値三四百金所有失物大半爲胡氏之物次日開單報警求緝不料下午民人行經周家橋見爲首盜匪管金發在彼獨行因即鳴警拘獲正在解送警署間詎有管黨裘阿宣趕上刦奪不遂竟敢拒捕凶毆巡警請求究辦錢胡氏供在豐田紗廠爲女工頭被刦珠飾鈔票等均是婦人積蓄求追質之管金發供無錫人初到上海住在萬航渡找友謀生並無爲匪行刦之事裘阿宣供多推諉問官得供判將錢裘二人分别押候再訊 
[拐騙鉅萬鑽飾又一起]  
　　新北門内連昌成珠寶店以及掮客劃雲德等被住居法租界東新街首祿里五號門牌之珠寶掮客王文奎於前日僞稱有主顧購置鑽鐲鑽戒等飾物取去價値萬金之巨鑽圈一付鑽鐲一付五粒鑽戒一隻三粒鑽戒二隻三分三釐無眼珍珠六粒約定翌日交銀詎一去不返就將寓中衣箱物件搬運一空避匿不見昨日劉雲德聞悉之下即投報法捕房請求跴緝云 
[浦東紡織工會爭工人敎育]  
　　前日警廳將浦東紡織工人會及義務學校一并發封已誌前報茲悉該會對於工人義務學校急欲爭回以裨工人敎育之前途以　昨特致江蘇省敎育會函云謹啓者敝會自成立以來純爲提倡工人敎育已創辦工人義務學校於會所昨忽警廳無故飭警將會所及義務學校一併發封以致我工人之靑年學子無故失學事關我國工人敎育前途大有妨礙以故懇請諸公從速設法務令警廳發還義務學校不但我工人銘感亦中華民國之華也否則名爲民治主義之中華民國而工人敎育機關尙欲遭武人蹂躪豈不大可笑乎工人爲人民最大多數多因貧困失學以致多無知識國體衰弱曷非因此今者我工人自起爲補救之方創辦義務學校忽被官廳催殘亦豈提倡敎育諸公之幸萬望諸公主持公道令警廳發還義務學校則幸甚矣肅此敬頌公安浦東紡織工人會謹啓 
[工商友誼會常會紀]  
　　上海工商友誼會昨日午後八時在該會所開星期常會到會之新舊會員二十餘人由總務委員童理璋主席報告開會程序經衆公决各事如下（一）各處工商界要求加入本會並組織分會案公决謂自由設立但不得違背本會宗旨（二）荷政府驅逐華工案公决旣經鄜模聲明（詳見前報）當作緩論惟日本驅逐華工一事曾由留學生王兆澄及駐目華商會友來函請力爭國際人格應一致抗爭（三）整頓會務案公决於雙十節除慶祝外應請審查員王奠世印士文調查到會會員編入同志錄並發給選舉單（四）書記部徵求全國書報以及雜誌之陳列案公决另行登報徵求（五）贊成全國司法會議廢除治安警察法及保護勞工法案公决同意並請各工團注意（六）浦東紡織工會之封禁來函要求援助案公决質問警察廳是否奉有命令干涉工人集會結社（七）蘇省發行七百萬公債案公决去電省議會請一致否認（八）調查全國工團案公决秋節後着手進行末山主席臨時動議謂近來拐騙翻戲甚多况在秋節收賬時期恐工商夥友受其愚弄本會應加以警告全體贊成諸事議畢即散 
[紀滬江大學學生自治會之歡迎會]  
　　日前滬江大學學生自治會開全體歡迎大會校長敎職員及男女新舊同學等四百餘人齊集於禮堂先由會長汪承鎬君報告開會宗旨大致以振興學校之聲譽鼓勵自治之精神爲旨次劉玉女士鋼琴獨奏次鄭鶴君致歡迎辭次沈遺香女士致答辭表示謝意並述其未來校時之恐懼及旣來校後之感想且謂同學之中無分新舊當以本校學生爲特點云云繼演影戲十時散會 
[靑年會比賽游泳紀]  
　　靑年會體育部提倡體育素爲各界所稱許邇來中西會員之前往練習游泳者異常踴躍種種運動大有可觀該部因訂於上星期六（三十號入晚八時）舉行中西會員游泳比賽會員之加入游泳曁各界之前往參觀者頗極一時之盛比賽結果爲二十二與十一之比聞係西國會員得勝云 
[地方自治協進分會職員會紀]  
　　滬海道地方自治恊進會分會於昨日午後二時開秋季職員會兪會長缺席由吳靜存君主席各會員提議之案計有七件否决者三件茲將議决各案照錄於下（一）本年七月常曾議决呈請道尹令縣籌設自治籌備處及講習案二件已奉指令照准令行各縣遵照應由本會將道尹批示錄送各支會分别向各縣進行以符法令議决除海門縣業經成立購習所外其他各縣應即日督促設辦以利進行（一）奉賢支會提議呈請道尹令縣轉令地方欵產經理就自治費項下酌予補助各支會經　案議决本會分支各會爲法定團體應照案辦理（一）幹事陳少屏提議本道爲如嘉定崇明川沙等縣缺乏道自治講習所畢業學員該縣開辦講習所時應請本會呈請道尹轉令各該縣聘請鄰縣畢業學員擔任敎授案議决照案辦理（一）幹事胡其昌提議由本會擬具說帖就省長此次蒞滬時推舉代表面呈案議决推舉吳靜存沈健侯孫志山三員爲代表以便明日（即四號）晉謁韓省長面呈議畢散會時已五下鐘矣 
[華洋輪船職員公會選舉董事紀]  
　　上海華洋輪船職員公會在民國九年間由華洋各輪　辦司帳等所租設宗旨在保護同業利益謀公衆幸福故成立三年成績卓著該會共有會員一千餘人不屬海員聯合會範圍前月爲該會改選第三届辦事董事之期當日下午在法租界永安街事務所開會到者舊董事三十餘人並有來賓工商友誼會童理璋等四時開會由舊董事長蔣奎昌主席報告在任期内經過一切情形畢即公推沈艇舫胡翰卿·二人爲檢票員結果李和生沈雨莊蔣奎昌·王明淮·侯三陽·　子香·杜本初·潘茂生·沈德根·徐玉堂·顏金生·王愛民等十二人當選爲董事張承訓·吳夢寅·徐子堂·張子淸·四人爲備選董事至於總副董事二人須再行訂期開新董事複選舉會云 
[十人團募集基金會末次揭曉紀]  
　　南陽橋中華救國十人團聯合會購置地基募集基金大會其消息已屢誌本報昨日該會假寗波同鄉會舉行未次揭曉天雖霖雨而隊長隊員仍踴躍到會四時振鈴開會總參謀唐豪報告歷次揭曉成　次顧伯良演說請十人團從敎育·實業·及改良社會·各種事業進行是根本的是建設的諸同志創立基礎希望繼續努力云云新疆隊隊長張取誠江蘇隊隊長朱昌利各有意見發表次揭曉分數計浦東分　繳到八百分霍守華君認捐三百餘分各隊比較分數四川隊第一直隷隊第二新疆隊第三山東隊第四山西隊第五江蘇隊第六共計四千一百三十三分超出預定目的又該會以救國責任人人應負特附徵贖　膠濟鐵路儲金俟核算後即行存入銀行至擬購之基地已有三處地點云 
[郵務局招考郵務生]  
　　上海郵務管理局現發布告招考郵務生以年在二十歲至二十七歲之聞者爲合格如願投考即親繕英文函（函内黏印花稅票一角）寄至該局副郵務長辦公處先行報名云 
[日文郵務生錄取名單]  
　　郵務管理局近因據充郵務曾於前日招考日文郵務生茲已考畢於昨日揭曉取定姓名如下顧墀郭仲武曹重業姜英熊奮儂鄭林林林壁德楊建材張珊芸薛聘文吳世雄汪涵江 
[溥儀婚期之滬聞]  
　　聯合通信社云據淸室禮官宣佈謂淸帝宣統婚禮定於本月二十一日行小聘禮二十四日行大聘禮十二月一日行結婚禮聞結婚後宣統仍照例賜以尊號云 
[證劵物品交易所之休假期]  
　　上海證劵物品交易所昨日發出揭示云十月五日爲舊曆中秋節本所定於是日休假一天又揭示云依營業細則第三條之規定準於國慶日休假一天 
[海軍杜司令調用屬員]  
　　海軍總司令杜錫珪近以南京行署事務紛繁昨特電飭本埠海軍第一艦隊司令處參謀吳廷光·候補員李景濓等二員到寗　辦公務業經周司令轉飭該二員遵照外並函知本埠輪機處知照矣 
 
 

Page 16

 
 
第一萬七千八百二十一號;中華民國十一年 西曆一千九百二十二年十月三號
星期二 * *[警廳長通令保護秋節收賬人]  
　　淞滬督察廳長徐國樑以邇來地方居民所報之竊案雖有破獲而未破者亦復不少爰特嚴諭本廳偵緝隊長務須督率各隊士認眞緝捕惟須遵照定章每逢月終應將各區署所呈報竊盜各案分别已破未破列表詳報來廳以憑考核現届中秋節各間家收賬往返道途亦宜注意保衛其中華路民國路十六舖南車站西門等處地居熱鬧均着撥派偵緝隊士之精壯幹練者分别出隊前往巡察以維地方治安云 
[法租界商聯會要求加派探捕保護收賬]  
　　法租界商業聯合會鑒於舊曆秋節將届商號正値結束賬目之時竊恐携欵往來途間發生危險爰繕具公函要求法總巡地房於即日起加派幹練探捕隨時保護茲將原函錄後費總巡鈞鑒警啓者茲値舊曆中秋節各商號結束賬目隨帶現欵深恐歹民在途覬覦發生搶奪情事正擬函請保護間適見本日報載英美租界麥總巡業經通令各捕房自即日起加派幹練探捕按段梭巡以資照料等情爲請貴總巡捕房迅予加派以安行商而維節務毋任盼禱云云 
[寶山縣境刀傷男屍之檢騐]  
　　寶山縣境談家橋金七圖地保談木森昨晨投上海地方檢察廳報稱同茂絲廠後面小浜内發現一無名男屍身有刀傷查無家屬禀求相騐該廳即委鄭檢察官毛檢騐員等蒞場騐得該屍屍後已有多日面部已爲犬所噬因此模糊難辨年歲查該屍身　靑布夾襖内襯白布短衫下着靑布單褲和尙頭秃頭赤足有胸有刀傷一處左肋一處左後肋三處小腹下面一處共受刀傷六處均係致命塡明屍格判由堂棺殮發封厝壇鄭君返廳後面禀車檢察長聽候派警緝緝兇究辦 
[携帶男孩言語不符之可疑]  
　　安徽人方小慶携帶十六歲男孩金小維子乘太古洋行之鄱陽輪船轉身當經救濟會調查員余查鏞登輪查見向之盤詰彼此言語不符遂一併拘送地檢廳訊究 
[輪船軋壞貨船兩則]  
　　昨日上午九時許浦東黄家渡煤棧碼頭有烏山船一艘在彼裝煤其時適華丁輪船駛過該船避讓不及致被軋破所有煤炭盡行沈沒浦中損失不資事後由該船户范書生投海關水巡捕房報告失事情形並請求向該公司索賠損失 
　　又碼頭船户倪泉根於昨日午後一時承裝某魚行鹹蟹數十笋駛經金利源碼頭被招商局江永輪船軋壞船頭船梢二處雖未覆沒而艙面十餘簍鹹蟹已經傾入浦中當由該船户馳報水巡捕房梅捕頭諭候函詢該公司核辦 
[汽車傷人三則]  
　　某號汽車於昨日上午九時許駛經小沙渡路將寗波人馬新貞撞倒碾傷腿足由戈登路捕房一千零七十六號華捕到來抄錄汽車號碼另雇車送受傷人往仁濟醫院醫治一面帶汽車夫入捕房請究又昨日上午十時許某號汽車駛經法界愛多亞路撞倒江北人陳子高跌傷手臂由法捕房一百四十三號華捕前來抄錄汽車號碼另雇車送受傷人往仁濟醫院醫治又有某號汽車於昨晚六時許駛經西華德路永吉里口撞傷八歲女孩陳阿毛頭部受傷經虹口捕房一千四百三十八號華捕到來連同汽車夫入捕房奉諭送受傷女孩往同仁醫院醫治再核 
[車輛違章之科罰]  
　　汽車夫王　洪日前駕車至法新租界不聽指挿又馬車行主張文卿前日將車輛置在街沿上爲捕查見以其有碍路政抄錄號碼回禀捕頭於昨日傳至法公堂請究先由捕頭上堂禀明王等違章情形詰之王等供認違章判王罰洋十五元張罰洋十元 
[敏體尼蔭路火案之結果]  
　　法新租界敏體尼蔭路三百零二號高華甫所開之豐泰修理橡皮胎店於日前晚間失愼焚斃多命並灼傷四人迭誌前報昨由捕房將高解送法公堂請究先由捕頭上堂禀明前情高華甫供是晚實係外甥袁阿虎將自來火遺在戤司林（即汽車油）内以致起火今外甥亦遭焚斃請求恩宥聶讞員商之法副領事葛君判將案註銷高開釋 
[私藏烟土罰百元]  
　　老閘捕房西探挺克拉於前日午後在雲南路六百零五號屋内搜獲烟土多包當將該屋内之張辰志與烟土一併帶入捕房昨晨解送公共公廨經關讞員會同英包副領事訊據張供所有烟土並非販賣問官以其不應私藏違禁物品判張罰洋一百元充公烟土送海關焚燬 
[公共公廨訊案彙錄]  
　　昨晨公共公廨民四庭由兪襄讞會同美雅副領事會訊（一）萬元永金號主兪伯榮聲請破產案據兪之代表甘維露律師稱此案已在外了結請求註銷結果照准（二）張渭生訴周雲冲抵押方單紏葛案結果仍照本年六月二日堂諭辦理（三）席玉書訴費滋庵延不出屋案結果改期七天再訊 
　　又午後民一庭由李　讞會同美雅謂領事訊理（一）盧楚泉訴徐潤祥不將采芝堂藥店賬薄交出案兩造代表台維斯甘維露律師請求改期再訊結果照准（二）蔡子山訴吳書根欠洋案結果該被旣不遵九月八日堂諭證明水木公所如何錯悞禀復應照原判執行限被告兩星期淸還欠欵（三）湧成煤號訴張级卿欠煤價洋案結果兩造律師皆請求展期三禮拜再訊應照准（四）孫鏡湖訴許雲卿不理擔保案結果着被告每月拔還原告洋五元民四庭由陸襄讞會同美經副領事會訊（一）别有天菜館訴方榮 
記違背賣肉合同請追損失案結果被告三日内交二百元舖保候與一萬一千五百六十二號案件合併訊理（二）盛仲衡訴祝唱初欠房租洋案結果六月份房租被告應即照付原告其餘之請求駛回（三）徐金榮訴施張氏不將撫養之女交回案兩造均臨訊不到結果註銷 
[誌謝]  
　　昨承商務印書館惠贈第三六五期「英語週刊」及第三卷第十三號「兒童世界」各一册謝謝 
中華職業敎育社通訊 
　　社址上海西門外方斜路三四八號 
[議事員曁經濟校董聯席會議通告]  
　　茲定本日星期二午後六時假座北京路長康里功德林蔬食處舉行本社議事員曁附設中華職業學校經濟校董聯席會議討論重要事務除先　專函奉布外合再通告三務希議事員及經濟校董諸君撥冗早臨實所感盼 
來函 
[南滙縣知事公署來函]  
　　逕啓者本年八月三十一日貴報登載南滙閘港鎭發生縱火搶刦一則披閱之下殊深駭異蓋因八月以來敝縣並無錢思義軋油坊訴報被刧案件該鎭警局亦無呈報到縣當經令委調查茲據復稱查得錢思義軋油坊於未遭火災之前被竊物件事誠有之當古曆六月二十八夜柴間内失火之時並無匪徒肆行搶刦情事報紙所載當係傳聞失實等情爲特函達希煩登入來函攔内更正是所至荷南滙縣知事公署啓九月十九日 
公布欄 
[江蘇高等審判廳]  
　　民庭判决王崇齡等與王崇勤等因承繼涉訟不　第一審决上訴一案（判决主文）原判廢棄王陳氏立崇勤爲王　瑩嗣子之行爲無效王隆瑩 
之繼嗣應由王崇齡兼祧訟费由被上訴人負擔朱樹堂與姜桂林等因會欵涉訟上訴一案（判决主文）本件上訴駁斥侯宗泰與候宗吉因嗣產涉訟聲請延期一案（裁决主文）本件聲請駁斥聲請費用歸聲請人負擔張　麟等與金抑孫爲執行租崖抗告一案（裁决主文）本件抗告駁斥抗告訟費由抗告人負擔 
　　批示張桐安若泰李型呈請核轉登錄由呈及證書均悉查修正律師登錄暫行章程第二條内載高等審判廳受登錄呈請書時應調查修正律師暫行章程第二條至第四條及第十三條第十四條之規定附具意見書呈報司法總長等因該律師等旣聲請登錄仰即逕尙本廳管轄區域内律師公會取得證明書證明該律師等確無前項章程第四第十三第十四各條情事之證明書繳送木廳以憑核辦至該律師等聲請登錄尙未呈部核准遽加入吳縣律師公會顯與定章不合在未奉准登錄以前毋得執行職務併仰遵照律師證書三紙暫存此批律師王序賓呈請核廳登錄由呈及證書登錄費狀悉查修正律師登錄暫行章程第二條内載高等審判廳受登錄呈請書時應調查修正律師暫行章租第二條至第四條及第十三條第十四條之規定附具意見書呈報司法總長等因該律師旣聲請登錄仰即逕向本廳管轄區域内律師公會取得證明該聲請人確無前項章程第四第十三第十四各條情事之證明書繳送來廳以憑核辦至聲請書　貼掛號費司法印紙一角五分併即遵章補貼此批許勤甫呈爲訴唐泉源不理抵欵一案縣署經年不結請督促由呈悉已令無錫縣查明原案迅予依法辦結仰即知照此批季錫鴻呈爲與季洪氏家產紏葛一案靖飭縣執行由呈悉已令如畢縣查照和解内容妥速執行完結仰即知照此批（以上九月二十八號） 
[江蘇高等檢察廳]  
　　批示張洪福狀悉准如所請調卷核辦此批沈天生狀悉候調卷核辦此批劉楊氏狀悉候調卷核辦此批徐星　狀悉本案旣經同級審廳於本年七月八日將丁錦華抗告駁斥已不在本廳繫屬範圍所請撤銷原案一節應逕向原審衙門請求可也此批傅爕卿狀悉已訓令上海地方檢察廳辦理矣仰即知照此批朱如明狀悉候同級廳移卷過廳即交第三分監照判執行此批汪品三狀悉本案同級審廳已定本月二十九日公開審理仰即知照此批（以上九月三十號）祝陳氏狀悉查該項呈文與盧分書性質迥不相同何得聲請抄錄所請不准此批朱玉興狀悉該民果無犯罪嫌疑警察何致逮捕送縣該縣又何致訊後反行覊押狀稱各節殊不近情所請令縣紏正之處着毋庸議此批陸仲堯等狀悉即如來狀所稱其法定期間亦已經過且對於本廳駁回再議之件照例亦不能提起抗告所請仍毋庸議此批潘士元狀悉爾子如果有病所中自有醫生代爲診治所請應毋庸議此批（以上十月一號） 
[上海地方審判廳]  
　　判决主文（刑庭）一件潘林全等鴉片烟及妨害公務案（主文）潘林全吸食鴉片烟之所爲處罰金二十元開設館舍供人吸食鴉片烟之所爲處五等有期徒刑三個月併科間金三十元共同於官員職行職務時施强暴脅迫之所爲處拘役一個月應執行金額四十元及徒刑三個月拘役一個月未决覊押日數准以二日抵徒刑一日烟槍一支烟勺一只内烟膏少許烟扦二根烟攝一把沒收之一件張阿囡吸食鴉片烟之所爲處罰金二十元共同於官員執行職務時施强暴脅迫之所爲處拘役一個月併執行之未决覊押日數准以二日抵拘役一日訟費潘林全應負擔十分之六餘歸張阿囡負擔一件施藍　不　崇明縣判决周等榮等毁棄罪刑上訴一案（主文）木件上訴駁斥之一件列少廷等侵入竊盜一案（主文）劉少廷共同侵入竊盜之所爲處四等有期徒刑一年五月　褫公權全部終身未决覊押日數以二日抵徒刑一日柳春亭共同侵入窮盜之所爲處五等有期徒刑十月褫奪公權全部終身未决覊押日數以二日抵徒刑一日訴訟費用師　少亭柳春亭共同負擔一件丁張氏等重婚及帮助重　案（主文）丁張氏重婚之所爲處五等有期徒刑二月未决覊押日數以二日抵徒刑一日戴三保帮助重婚之所爲處五等有期徒刑二月未决覊押日數以二日抵徒刑一日訴訟費用歸丁張氏戴三保連帶負擔一件劉陳氏等鴉片烟一案（主文）劉陳氏　館供人吸食鴉片烟之所爲處拘役三十日併科罰金一百三十元未决覊押日數以二日抵拘役一日如無力繳納罰金以一元易科監禁一日陳益先吸食鴉片烟之所爲處罰金十五元未决覊押日數以二日抵罰金一元共餘罰金如無力繳納罰金應以一元易科監禁一日陳蔣氏吸食鴉片烟之所爲處罰金十五元未决覊押日　以二日抵罰金一元共餘罰金如無力繳納罰金應以一元易科監禁一日烟具等件沒收一件吳元生鴉片烟案（主文）吳元生意圖販賣收藏鴉片烟土之所爲處四等有期徒刑一年併科罰金五百元未准覊押日數以二日抵徒刑一日罰金如無力繳納應以一元易科監禁一日大包烟土三包小包烟土七包烟盒包六包每包五十盒沒收之訴訟費用歸吳元生負擔一件曹余生鴉片烟案（主文）曹金生開館供人吸食鴉片烟之所爲處四等有期徒刑一年併科罰金三百元未决覊押日數以二日抵徒刑一日罰金如無务繳納應以一元易科監禁一日烟具等件沒收一件張老五吸食鴉片烟案（主文）張老五吸食鴉片烟之所爲處罰金六十元未 
决覊押日數以二日抵罰金一元如無力繳納罰金以一元易以監禁一日烟槍烟燈各一件烟灰二錢沒收訴訟費用歸被告人負擔一件李阿福竊盜案（主文）李阿福竊盜未遂之所爲處五等有期徒刑五個月未决覊押日數准以二日抵徒刑一日鐵撬一個沒收訴訟費用歸被告人負擔一件陳榮根竊盜案（主文）陳榮根竊盜之所爲處五等有期徒刑六個月未决覊押日數准以二日抵徒刑一日訴訟費用歸被告人負擔一件吳阿三等吸食鴉片烟案（主文）吳阿二等吸食鴉片烟之所爲處罰金八十元未决覊押日數以二日抵罰金一元如無力繳納罰金以一元易以監禁一日吳老大吸食鴉片烟之所爲處罰金七十元朱决覊押日數准以二日抵罰金一元如無力繳納罰金以一元易以監禁一日烟槍一支烟燈一盞烟灰缸三只烟水各　許沒收訴訟費用歸被告人平均負擔一件洪少英吸食鴉片烟案（主文）洪少英吸食鴉片烟之所爲處罰金四十元未决覊押日數准以二日抵罰金一元如無力繳納罰金以一元易以監禁一日烟土三錢烟鍋三個沒收訴訟費用歸被告人負擔一件吳金才竊盜案（主文）吳金才竊盜之所爲處五等有期徒刑三個月未决覊押日數准以二日抵徒刑一日訴訟費用歸被告人負擔（以上九月二十九日）一件宋正榮傷害人致死案（主文）朱正榮傷害其妻朱孫氏致死之所爲處二等有期徒刑五年未决覊押日數以二日抵徒刑一日訴訟費用歸朱正榮負擔一件湯夢熊共同侵入竊盜俱發案（主文）湯夢熊第一次共同侵入竊盜薛阿木家財物之所爲處三等有期徒 
刑三年褫奪全部公權終身第二次共同侵入竊盜龔連齊家財物之所爲處三等有期徒刑三年褫奪公權全部終身第三次共同侵入竊盜龔連齊家財物之所爲處三等有期徒刑三年褫奪公權全部終身第四次共同侵入竊盜黄學年家財物之所爲處三等有期徒刑三年褫奪公權全部終身應執行徒刑五年褫奪公權全部終身未决覊押日數以二日抵徒刑一日訴訟費用歸湯夢熊負擔（以上九月三十日）王根生等嗎啡案（主文）王根生專爲人施打嗎啡之所爲處拘役十日併科罰金十元未决覊押日數以二日抵拘役一日罰金如無力繳納應以一元易科監禁一日周柄倩人施打嗎啡之所爲處拘役五日未决覊押日數以二日抵拘役一日孫阿進倩人施打嗎啡之所爲處拘役五日未决覊押日數以二日抵拘役一日嗎啡針二枚嗎啡十小包玻瑙瓶一只内嗎啡少許零具五件均沒收之訴訟費用歸主根生周炳孫阿進各自負擔王長生等鴉片烟案（主文）王長生帮助人同館供人吸食鴉片烟之所爲處五等有期徒刑三月併科罰金五十元未决覊押日數以二日抵徒刑一日罰金如無力繳納應以一元易科監禁一日陳長生吸食鴉片烟之所爲處罰金二百元如無力繳納罰金以一元易科監禁一日李德海吸食鴉片烟之所爲處罰金三十元罰金如無力繳納應以一元易科監禁一日烟膏烟灰少許烟泡二塊烟土一包烟具十五件烟抧二只均沒收之訴訟費用王長生陳長生李德海各自負擔（以上十月二日） 
　　批示一一件喬木金狀請給領西合同並信函由狀悉　產公司英文合同一件計十一張准予繳証具領至英文信函一件係由抗告卷内呈送江蘇高等審判廳尙未發還着即知照此批一件許仰頣狀交期票由准交此批一件錢孝裕狀請暫緩執行由狀悉准將鄭富貴開釋並暫緩執行此批一件裘鑑春狀請銷案由准予銷案此批一件鄒慶揚狀領案欵由准領此批一件鄒慶揚狀委鄒維恩代領由准予委任此批一件係仲甫狀交受狀証由准交此批一件侯氣連狀領票洋由准領此批一件潘德發狀請給領由狀悉俟梁玉錦交案後再予傳領此批一件陳寶源狀交訟費由准交此批一件朱煥文狀請展緩拆讓由狀悉已於九月十四日批示矣此批　　一件劉盛奎等狀請給領賬簿由准領此批一件吕小弟狀領啓封動產由准領此批一件陳樹生等狀領案欵並訟費由准領此批一件梁玉錦狀交案欵由准交此批一件張南華狀請依法查封由狀悉者即墊交查封費洋五元以憑核辦此批一件董仲山狀請從　執行由准予嚴追此批一件劉松年狀請自行裝修由候傳案訊明核奪此批一件吳錫堂狀請照判執行由准予傳追此批（以上十月二日） 
[上海地方檢察廳]  
　　公告本日提起公訴案件共十四起㈠吸食鴉片烟案被告潘徐氏楊蘭生㈠鴉片烟案被告李川生丁阿秋㈠鴉片烟案被告楊銀海㈠侵占案被告王長明㈠竊盜案被告劉炳榮㈠鴉片烟案被告趙堯松㈠鴉片烟案被告劉志和等㈠傷害案被告沈阿順㈠和誘案被告陳寶明㈠誘拐案被告蘇三郎㈠私造文書及詐欺取財案被告王子卿㈠鴉片烟案被告朱金福㈠傷害案被告施本元㈠鴉片烟案被告要丁士法（以上十月二日） 
　　批示趙阿炳（二二八○）狀悉仰候同級審判廳卷送到廳傳領可也此批姚阿毛批（二二八一）狀悉所請易科罰金於法不合者毋庸議此批陳海淸批（二二八二）狀悉該案業經本廳調閱原卷該民有無勒索規費情事須待原告陳德明等到案方可訊明核奪淞滬警察應准予交納保証金洋三十元在外候訊並無不合所請應毋庸議此批陳阿元批（二二八三）狀悉案已起訴所請未便照准此批（以上十月二日） 
 
 

Page 17

 
 
第一萬七千八百二十一號;中華民國十一年 西曆一千九百二十二年十月三號
星期二 * *   
 
 

Page 18

 
 
第一萬七千八百二十一號;中華民國十一年 西曆一千九百二十二年十月三號
星期二 * *自由談 
[座石銘] [  湯斌] 　　 
少年人宜使苦苦則志定 
雜說 
[環境] [  潘光遠]  
　　我們生在世界上無非爲環境作奴隸何以故呢不見那近數年來中國各處的罷工運動社會上的自殺者那一件不是給環境逼迫成功的那班人正在自嘆環境不知更有在交易所裏發了財的大人先生們也在那裏自賀他們的環境呢我說到此處不禁擲筆說環境欺人了 
游記 
[蒼麓遊驂記（下）] [  鷦寄生]  
　　黄楊木省首都名蒼麓ＣＥＲＮＡＮＴＩ羅甸文ＣＨＯＲＵＣ者一望莽蒼叢林深暗之貎ＵＴＩ者林也其城在高阜　古昔四周皆森林一望莽蒼無盡故曰蒼麓黄楊木省之ＢＵＣＯＶＩＮＡ一字源出黄楊木ＢＵＣＨＳ因其地樹林以黄楊木爲最多云省會報紙羅美宜文者祗兩種一曰黄楊省民聲報ＧＬＡＳＵＬＢＵＣＵＶＩＮＥＩ爲政　黨機關一曰正義報ＤＲＥＰＴＡＴＥＡ爲反對黨機關德文日刊有互種一前進報ＶＡＲＷＡＲＴＳ二蒼麓晨報ＭＯＲＧＥＮＢＬＡＴＴ三常報ＡＬＬＧＥＭＥＩＮＥＺＥＩＴＵＮＧ四民報ＤＡＳＶＯＬＫ五東猶太報ＯＳＴＪＵＤＩＳＣＨＥＺＥＩＴＵＮＧ其地屬羅美宜而德文報反甚多自亦一種特别現象旅館之最大者曰百麗都旅社ＨＯＴＥＬＢＲＩＳＴＯＬ咖啡館之最大者曰大咖啡館ＧＲＡＮＤＣＡＦＥ城市中心點曰環坊ＲＩＮＧＰＬＡＴＺ儼然具德奥首都之模型所不同者其地商店牌號旁注猶太文者之多極似北美洲紐約東城有時至誤認中國人爲猶太人殊堪失笑 
　　每年夏季七月下旬首府附近舉行鵝羣浴ＢＡＤＧＡＮＳＣＨＡＮＦＥＬ難得之盛會也臨時並發行小報一種曰撥櫓ＤＥＲＰＲＵＴＨ因此盛會乃在撥櫓河畔舉行故以河名名此報云此報内容甚有趣電報新聞諧文歪詩色色具備如其中新聞之一節云「往非洲就浴者禁著浴衣此項禁例現仍繼續施行」眞笑談也又如報尾一問題大書「何物最勇敢」下注答語云有人焉躍入撥櫓河腹平入水背插香烟一株其游泳也肅然而前不作左右推納狀其人非他乃輪舶也此則直如我國蘭盆勝會之燈謎矣 
影戲談 
[上海大戲院之兒女英雄評] [  伯奮]  
　　兒女英雄一劇滬上已喧傳多日余於昨夜撥冗往觀眞不可多得之佳劇也是劇原名爲天書中之四騎者（ＴＨＥＦＯＶＲＨＯＲＳＥＭＥＮＯＦＴＨＥＡＰＯＣＡＬＹＰＳＥ）一爲得勝（ＣＯＮＱＵＥＳＴ）一爲戰爭（ＷＡＲ）一爲饑荒（ＦＡＭＩＮＥ）又一爲死（ＤＥＡＴＨ）此四者蹂躪世界致令人民遭劫謂此四騎者適臨歐洲故釀成歐戰是劇以形容戰爭之罪惡爲柱意其中再穿插愛情一切情節均詳明於說明分中至於情節之佳表演之善眞所謂歎觀止矣從軍一節觀之令人生愛國之心演至戰場一節如身臨其境悲慘不可逼視見敵人占據其戰有地之酷虐驚心動魄余不覺躍躍欲離座而起惜是時四顧黑暗否則在場觀者必致相顧失色也劇中演員個個稱職而女郎愛麗斯戴麗（ＡＬＩＣＥＴＥＲＲＹ）尤覺生色雖皆演導員因格蘭姆（ＲＥＸＬＮＧＲＡＩＮ）之演導得法然若非各演員之資格老到决不能成此佳片也夫影戲雖曰非人材齊備不能稱爲佳劇然脚本不佳雖有人材亦未必能十分出色今該劇之脚本即譯自近代西班牙大文豪伊伯年氏（ＬＢＡＮＥＳ）所著之哀情小說而演員均爲影戲界中之有數人物又有　大之資本以助成之即稱爲世界第一名劇亦無愧也 
文苑 
[大水行有序] [  章誾]  
　　共和十年間馮夷肆虐處州凡三次壬子之災原氣未復壬戍六月二十三夜栝水溢入城深數丈府治東南水由城闕入闔城幾有其魚之懼越兩晝夜水退秋七月初十水又入城一日兩夜乃退麗水縣知事李鍾嶽草履携竹杖往四鄉存恤與災民䟉趚泥淖沮茹中噢咻濡沬垂斃之民賴以續其生氣遊子思鄉膽望勿及午夜旁皇作此告哀 
　　十日不得雨農夫嘆欲死一月不得雨禾乾逐蓬纍官民匍 
匐河之涘敲金伐鼓求赤鯉求赤鯉起伏雉天河倒翻黄海痔廻波反浪浪不止及踵及腹倐及耳男兒啼哭况女子 
　　大水深及股城中無乾土水高嚙城樓浮尸塞牕户壯者登屋弱攀簷死生呼吸别離苦别離苦誰能主生不相保死相聚怨魂空山泣杜宇 
　　孤城若浮萍衆山如丘垤龍蛇騰躍鬼神驚萬户沈酣炊烟絶銅山西崩洛川决滾滾盡是元黄血骨委泥沙肉魚鼈遑論童殤與耄耋 
　　令尹繫草履奮登北山岫籲天呼眞宰庚辰爲敷奏陰慘非人間忽覺天光漏還我九死魂洊汝神明靑垂死復甦十萬氓寗堪再與飢寒鬭飢寒鬭草滿腹死者無棺生無屋瘡痍無醫食無榖秋風凄凄樹下宿命賤還輸新生犢夜半風高聞野哭（不受酬） 
小說 
[社會小說人間地獄（二一七）] [  娑婆生]  
　　第三十四宛轉千絲難迎桃葉江城五月又落梅花 
柯蓮孫笑道承情關照　吃了這許多年的靑椒夾燒餅也沒辣斷舌頭姚嘯秋道惋春老四的那燒餅却非比平常所謂薑桂之性老而愈辣你到不可不留他的神柯蓮孫道人家十個有九個說惋春老四凶我覺得他對我還好並沒一些惡象言語辭色之間也狠和靄可親嘯秋鼻子裏哼了一聲道還沒到凶的時候呢至於詞氣和靄正是他的口蜜腹劍天下見面凶狠狠的人還有什麽價値也不配算凶了說猶未了電话又響了嘯秋道一定還是秋波來催你的蓮孫過去一聽果然是的蓮孫也是回答了幾聲就來嘯秋道他旣有電召你爲什麽還不去呢蓮孫道稿子還沒發齊呢嘯秋道你還是先去一去稿子暫且擱一下子吃完了燒餅就來也躭擱不了什麽大事蓮孫聽他這話有理便發了一批已閱定的稿子穿穿長衫坐上車子飛也似的往三馬路秋波家裏來了秋波和晴雲兩人全伏在洋台上望東瞧見蓮孫遠遠的來了晴雲不住的招手到了門前蓮孫抬起頭來向洋台上一笑秋波早跑到後面樓梯邊候著了蓮孫上得樓來秋波似怒含嗔的道你怎麽現在變得這般牽絲反籘的了請你來一次總要打三四轉電話蓮孫笑道這時候正是有事秋波道有啥個斷命事體說著將蓮孫推進房來惋春老四正坐在迎窗口的一張紅木活動椅子上壘股而坐用鑲鑽的洋金挖耳剔牙見蓮孫來了雖不起立相迎却笑嘻嘻的道三少你眞眞難請得來再不來····指著秋波道不要說是他要光火連我也要光火了三少今天的燒餅可眞鬆脆香酥一碗靑椒炒肉絲是我親手炒的鹹淡正好比菜蔬館要乾浮入味得多呢我和秋波姊妹兩人吃得眞適意老實說本來並沒想著你因爲吃得好便想著你了趕緊打電話請你來嘗嘗我燒小菜的手段柯蓮孫道如此說來眞是盛意可感了惋春老四道不要文皺皺的說書毒頭的話快點吃罷迥過頭來喊阿毛道豪燥去拿來　阿毛正𪶰着茶笑道𪶰好了茶就來秋波道我去拿罷說罷便登登登到扶梯問烘缸裏將一盤燒餅捧了出來向方桌上一擺對蓮孫道請用罷惋春老四道慢點我來試試看熱不熱冷了便不好吃了說罷立起來走過去輕輕的用手去摸了燒餅兩摸皺皺眉頭對蓮孫道三少可惜不大熱了早來一步還要好點呢請來快吃罷蓮孫走過了伸手要去拿燒餅往嘴里送秋波欄住道慢慢交你猜猜看這裏四隻燒餅那一隻是姆媽替你夾的靑椒那一隻是阿姊替你夾的那兩隻是我替你夾的蓮孫道這燒餅上面你們原經手的人也沒有簽字我那裏曉得呢 
[隨便說說] [  瘦鵑]  
　　美萬里求學之勇少年昨天大陸報載有一個十六歲的廣東少年從西比利亞邊境隻身步行來滬求學迢遥萬里經歷了種種困苦眞是虧他捱受過來的自顧這副脆薄不堪磨折的筋骨眞覺慚愧得很記得十多年前讀魯濱遜飄流記十五小豪傑諸書一時豪氣撑胸自命不凡以爲大丈夫原該具一副銅筋鐵骨鋼肝膽隻身走萬里外嘗嘗困苦的風味誰知十多年後豪氣銷盡再也振作不起來了我如今對着這個萬里求學的廣東少年要表示十分的敬意更願他把長途的經歷詳細記出來做一部寫實的冒險小說 
給那些夜夜逛游戲場的靑年學子看看 
 
 
 

Page 19

 
 
第一萬七千八百二十一號;中華民國十一年 西曆一千九百二十二年十月三號
星期二 * *   
 
 

Page 20

 
 
第一萬七千八百二十一號;中華民國十一年 西曆一千九百二十二年十月三號
星期二 * *常識 
常評 
[讀五代史（四）] [  老圃]  
　　今日督軍巡閱使最驚人之舉則曰索餉偶拂其意則索餉之電立至一若以此爲懲罰者而北京閣員亦往往以索餉之電决進退唐末諸鎭各擅土地賦稅足以養軍然偶一用兵但出本境即須朝廷給以衣糧討李同捷時朝廷特置供軍糧料使日費寖多諸帥每有小捷輒張其數以邀賞實欲因朝廷而緩賊也劉總出軍討王承宗取其武强縣遂持兩端以利朝廷賞賜若李鄘討李師道糧餉未嘗仰給於有司王智興討李同捷自備五月糧則以爲美談矣職是之故唐以民窮財盡而亡然唐末耗用國財猶非今日之比唐末亘五代雖窮兵黷武民不聊生然猶以本國之財供本國之揮霍雖受契丹之陵侮猶未仰哺於契丹契丹雖長驅直入打草榖而去於中國之元氣固無大傷非若今之日朘月削以外債爲生活也故以索餉而言今日督軍巡閱使之喪心更甚於唐末之藩鎭 
衛生 
[刷齒之良法] [  金一]  
　　齒爲天賦人以嚼物之具生於口内前面者曰門齒在門齒内者曰曰齒其外形如乳色玻璃堅滑而略透明者爲琺瑯質内爲齒質係無數細管所成再内爲白堊質形如石灰與骨中之白堊質相同此三者同爲構成齒體之質而琺瑯質以其最在外面首當保護之勿使損壞 
欲保護此琺瑯質第一在除去附着齒間之物使勿因熱蒸而發臭以蝕齒面而欲除此附着齒間之物則莫妙於刷惟是刷法亦有良否刷齒之良法即㈠不專用横刷當間用縱刷㈡刷之之時不當僅刷其向外一面宜兼及於内面及上下左右合縫處是今之刷者都用横刷且僅刷其一面是但能除去其一部分之污穢而未能除去其全部分之汚穢較未刷者不過似稍勝一　耳究未得謂爲盡善盡美此各須改良者也又刷之時間今人都在於晨祇有一次殊不知隔夜咀碎之食物其餘留齒間者經一夜口中熱氣之薰蒸起酸化作用所有汚穢之涎液早已從喉嚨而下故晨間刷齒雖是淸潔之一端亦不可少然覺尙非必要所最要者爲在每日三餐以後至其餘時間應否用刷須視食物之如何而定大槪食齒中容易附着之物即宜用刷否則可不必用刷然防其有物附着每食物後漱口終不可少也（乙種酬） 
經濟 
[商業問題之研究（續）] [  吳東初]  
　　零購學（九十七）指敎店友㈣個人功夫 
　　前提數層所謂以一人對百人店友衆多進貨部主任只有一人進貨人無論口講筆述聽者聽不聽者不聽店友中之用功者獲益固不稍減反是終不免於徒勞唇舌絲毫無補於店友也　 
　　茲篇吾言個人功夫何所取義乎曰補前法之不足而對於店及須因才施敎就各人之所短而糾正之或就各人之本能而發展之蓋店友程度不同智識有别進貨人如立意欲謀售賣上之勝利不可不隨時隨地監視各店友如何招待生意也櫃上或店堂進貨人須常到所謂監視非挑剔或有意尋錯也不論有何種特殊優點或有何失當之處進貨人可分别記下事後請店友注意吾國商業舊例所謂老板眞是老氣横秋遇店友有何錯誤卽當面痛加斥責不問店友能容受與否彼只顧大擺其架子要之受治於人固非易易卽治人亦何嘗可以任情肆性乎舊式商店待遇同事之方法雖非全謬然其店主或有責任者之監視不足引起如何優美之反動良以監視有所謂同情的與任性的之二種同情的監視處置適當店友歡迎任性的監視徒招惡感結果兩方均不便利 
　　然則進貨人對於店友所做之個人功夫極爲緊要其功夫做得合法則可利用店友之本能擴而充之此中尤以靑年店友须特别注意蓋若輩中不乏善做生意者如能及時開導之養成之斯乃爲店中栽培人才於將來之營業希望極大也 
道德 
[西方格言（三三五）] [  謝介子選譯]  
　　眞理貴於金（亞剌伯諺） 
　　物寗自毁母任人爲（英吉利諺） 
　　劣消息如有翼（法蘭西諺） 
　　言者雖愚聽者可智（英吉利諺） 
　　創傷之愈必以漸（莎士比亞）（ＳＨＡＫＥＳＰＥＲＯ） 
　　欲耐應受苦（約翰生）（ＪＯＨＮＳＯＮ） 
　　徽亦有用但終多損（法蘭西諺） 
　　易允易忘（英吉利諺） 
　　貓之所戲鼠之所亡（德·丹諺） 
　　高尙莫如德（英吉利諺） 
[各業應速改良學徒制] [  瞿寒影]  
　　我國舊俗貧苦之家不能使其子入學者多使之就各行業習藝（如鐵工木工成衣理髮等）謂之學徒學徒有一定之時期大率以二三年爲度在此時期内學徒須供店主之驅遣奔走而不得支工資苟遇店主之性情暴戾者則驅使之若牛馬稍有過失呵責立至故凡爲學徒者類皆形容憔悴衣履不全迨一二年後始使之習藝學成始得支工資其實數月即可卒業者亦必延至數年之久若謂店主之心無私吾誠未之敢信 
　　某鄉有一貧婦夫死遺一子僅十餘齡婦僅賴十指以度日焉能養兩人不得已丐人薦入某成衣店爲學徒入店後日惟任洒掃炊爨等事食則粗爄臥則敗絮徒初猶能耐苦數月後始漸不支猶强忍之一年以後遂無復人形而店主則猶斥其懶惰某日卒中暑而斃徒在店年餘未嘗一與針線相接觸其鄉中寡母顧猶日日盼其子之學成而歸可以養母也 
　　嗚呼學徒之死店主殺之也其寡母年壯時猶可籍十指以活將來年老後視聽不靈則不爲餓莩亦將流爲乞丐飢寒以死是亦店主間接殺之也店主之心何忍哉（此事近日聞之友人） 
　　余今敢敬告各業之主人曰今後不可不急改良學徒制凡以子弟來學者須就其年齡之大小性質之慧鈍而施以適宜之敎授總以成全人爲先學費若干可酌量定之其力能照付者收之無力繳付者俟其學成後在工資内扣除或定期繳還可也如此則雙方均有益而上項之慘劇不至於發生矣（乙種酬） 
市政 
[築路之利益] [  名世]  
　　道路者國家之命脈運輸之所賴關係國計民生非淺方今各國市政有一日千里之勢而我國之道路則崎嶇汚濁如故是蓋國民未明築路利益之故也爰就愚見所及將築路種種利益擇要述之願國人共起提倡奮發進行則幸甚矣　　（一）發達農工商業 
　　（二）發展天然富源 
　　（三）增進社會生活 
　　（四）便利游歷 
　　（五）减輕運輸定率道路四達則運輸迅速便利而運率不減自減 
　　（六）增加地價附近道路之區其地價必較貴西人往往以私有地產一部分備公家築路而沿途地產價格因之增貴一舉兩得願國人效之 
　　（七）發達田野生活城市中人烟稠密空氣惡濁不宜衛生若以城市爲商塲而以鄉間爲住宅退休之所旣得享天然之美景又合養生之道然非城市及鄉村間建築道路以通車馬不可 
　　（八）增運輸之方法鐵道江河雖爲運輸之利器然火車輪船不達之區則運輸苦矣故道路者實鐵道之支線而江河之分流也 
　　（九）受及畜類北地騾車盛行惟道路參差御者非時加鞭撻不可若改良路政則無告之畜類得大减其痛苦是亦新道德應有之舉也 
　　（十）保障公衆幸福道路不修非特運輸困苦而行路者往往有傾跌之虞偶一不愼危及主命故修築道路實所以保障公衆幸福也 
　　（十一）增進美觀滬地徐家匯一帶道路寛廣淸潔道旁雜植樹木幽雅宜人足徵道政之係於美觀殊非淺也（不受酬） 
雜錄 
[世界特殊之築造物] [  星實]  
　　世界最高之建築物在紐約名爲世界優美之建築物ＷＯＲＬＤＷＯＩＴＨＢＵＩＬＤＩＮＧ六十餘層高七百九十二呎世界最大之旅館在紐約有室二千五百間 
　　世界交通最繁之橋在芝加哥名羅虚橋每十二小時内通過車輛九千五百餘較英之倫敦橋十二小時内所通過者多一千九百輛 
　　世界最大公園美國黄石公園東西五十四哩南北六十三哩面積三千三百餘方哩當中里二萬五千七百餘里世界大球塲芝加哥札克公園ＪＡＣＫＳＯＮＰＡＲＫ之球場同時可容六十隊球員比賽一年擊破之球達三十五萬枚 
　　世界最大屠宰場在芝加哥同時可容牛七萬五千頭豖三十萬頭羊十二萬三千頭 
　　世界最大商店在芝加哥商店建築面積合計九十英畝當中畝六百畝左右每小時收定貨之信二萬七千封世界最大劇場爲紐柯畢拉候士面積四百二十八萬八千平方呎 
　　世界最大榖倉在美之加利福尼亞約三千餘間世界最大圖書館爲巴黎之國民圖書館有書籍六百萬卷 
　　世界第一郵票博物院在維也納蒐集郵票三萬餘種中有一枚約値三千元 
　　世界著名大獄爲弄力山大中央監獄在西伯利亞世界最長隧道爲瑞士之昔布倫ＳＩＭＰＬＯＮ隧道長十二哩 
　　世界最長之城爲中國長城長五千四百四十里 
　　世界最長鐵路爲西伯利亞鐵道全長三千九百三十餘哩 
　　世界最大宫殿爲羅馬敎王所居之法迪坎宫ＶＡＴＩＣＡＮ内有四千四百五十二室（乙種酬） 
 
 
