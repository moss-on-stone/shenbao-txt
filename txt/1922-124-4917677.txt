# 1922 - 124 - 4917677

 

Page 1

 
 
   
 
 

Page 2

 
 
   
 
 

Page 3

 
 
時評 
[通電之價値（冷）]  
　　試合此次奉直戰事之前後自梁閣問題發生至今日張作霖免職爲止各方之通電一一連類而觀之未有不令人笑且歎者何也前後反覆之多且速也 
　　前後之電幾若兩人不但事與電不符且電與電亦不符不但不符且極相反然則通電之言其欲人信之耶則前有之電豈能使人必忘其不欲人信耶則通電又復何意此眞令人索解而不得也夫紛爭之世事變無常苟無明澈之識見終生以之之主義則不如沉默以待其事變之竟若逐時逐地宣洩其改變之態度以示於人又奚益哉 
[命命]  
　　五月九日大總統令常德盛晉給二等大綬寳光嘉禾章杜國勳給予三等寳光嘉禾章李象山鮑喜清均晋給三等嘉禾章此令 
　　又令鄭明山賈朝棟均給予三等文虎章此令 
　　五月十日大總統令階倚扎布給予二等文虎章此令 
　　又令東三省巡閱使奉天督軍兼省長張作霖着免本兼各職聽候查辦此令 
　　又令東三省巡閱使一職　即裁撤此令 
　　又令梁如浩給予一等大綬嘉禾章此令 
　　又令吳俊陞調署奉天督軍此令 
　　又令特任馮德麟署理黑龍江督軍此令 
　　又令特任袁金鎧署理奉天省長此令 
　　又令特任史紀常署理黑龍江省長此令 
　　又令蒙疆經略使一職前經張作霖迭次懇辭兼任現在張作霖業經免職蒙疆經略使應即裁撤所有蒙邊一切事宜即由國務院曁主管各部院妥籌辦理此令 
　　又令河南督軍趙倜著免去本職聽候查辦此令 
　　又令特任馮玉祥爲河南督軍此令 
　　又令特任劉鎭華暫編兼署陜西督軍此令 
　　五月七日大總統令靳都孚授爲陸軍砲兵上校范連泌授爲陸軍步兵上校賈世容授爲陸軍一等軍需正此令 
　　又令林沁旺濟勒給予二等大綬嘉禾章此令 
[國内專電]  
　　北京電張作霖青日（九）（日）出關其殘部竟如山倒幷一旅亦集合不起昌黎灤州盧龍樂亭已成潰兵世界吳編兩支隊今（十）（日）晨由軍糧城向唐山進順直紳商公呈吳請速辦大規模清鄕吳轉呈政府核奪 
　　北京電九日夜子刻吳得新議員賀電卽召某秘書曰恢復舊會恐元首失脚且其本身問題過於複雜若國民大會又過廣泛前次試驗國人反對者多若三屆國會又未遍及全國且彼今日來譽我者亦卽前日譽張的手段奈何某秘書曰國民制憲實行國民造法以解除十一年來各種法系糾紛吳曰此事體大宜電陳競存唐蓂賡劉湘趙炎午及西南伍秩庸唐少川等徴求意見總以多數贊同爲標準則予方能表示 
　　北京電奉天省議會陽電院張作霖竭三省之財養兵擾亂近畿希圖顚覆政府應從嚴剿辦母任逃回東省再禍人民謹率二千萬人民請命（十日下午二鐘） 
　　北京電使團估計此次近畿軍事損二萬萬强若不結實裁兵中國眞無自拔機會（十日下午九鐘） 
　　北京電吳明日（十）（一）回保（十日下午九鐘） 
　　北京電吳調第一師砲隊一營步隊兩營馬隊一營開河南今夕出發（十日下午二鐘） 
　　北京電張作霖存京之銅元兩萬萬枚頃由衛戌副官王毓幹送往保定交曹放餉（十日下午二鐘） 
　　北京電吳行營電財部請籌發直軍欠餉五十萬陳光遠電院請臨時軍費二十萬（十日下午二鐘） 
　　北京電張免本兼各職三省巡閱卽裁撤令下（十日下午九鐘） 
　　北京電院處覆電曹錕趙傑進攻應卽派隊迅剿勿使蔓延 
　　北京電吳覆汪大燮王寵惠孟錫玨云提倡裁兵大會幷承王孟諸公遠程惠顧母任歡迎佩日内回保謹約在長辛店接談（十日下午一鐘） 
　　北京電津各界見吳請拒曹銳吳曰他未必來諸君旣不滿意吾亦不約也來代表請吳發揮民治吳曰此來專束軍事軍事畢方談民治終必有以慰諸君望 
　　北京電趙傑褫職懲辦令或在已辦之後（十日下午一鐘） 
　　北京電曹錕派熊炳琦見徐謂明令奉軍出關同時令直軍回原防是否保留奉軍不願永杜内亂徐曰政治手腕宜按步驟激之則慮反動恐擾民耳徐問熊曹吳組閣各種意熊答曹吳均不當干預且不便揷嘴（十日下午一鐘） 
　　北京電趙倜免職馮玉祥督豫劉鎭華兼代督陜張作霖免本兼職 
 
 

Page 4

 
 
候查辦三省巡閱裁撤各令卽頒孫烈臣督奉令尙有變更 
　　北京電曹錕覆徐豫事將告肅清俟内閣發表再行入覲免干政之嫌（十日下午二鐘） 
　　北京電法使覆部中法銀行允許履行北京電車契約請派員與該行接洽進行（十日下午二鐘） 
　　北京電鮑辭給假五日金紹曾代 
　　北京電十一日令施從濱爲濟南鎭守使（十一日下午一鐘） 
　　北京電曹錕請調駐綏第一師至直隷駐防府已照准（十日下午二鐘） 
　　北京電部處擬調口北鎭使譚慶林擔任察哈爾防務十六師除六十二團保衛清室外其餘已遣散完竣（十日下午二鐘） 
　　天津電津東直軍擊退騎兵一旅全部繳械司令張仁學降吳 
　　天津電吳佩孚灰（十）（日）赴保津事由王承斌維持 
　　天津電曹銳有寒日（十）（四）回任說津民激烈反對 
　　天津電直軍截獲奉軍遺欵現洋及鈔票三十七萬麵三萬袋 
　　天津電租界外兵已撤市况恢復 
　　天津電直軍大本營現移軍糧城馮玉祥派第二十一旅追擊奉軍馮仍在鄭州有攻開封意 
　　天津電省大小學校訂本星期内一律上課嚴修無意長敎育因學欵困難 
　　天津電京催高凌霨晋京速就兼交通職高力辭 
　　天津電張學良在唐山醫院因傷重病故又奉軍第三梯隊李景林現在昌黎陣亡之說不確 
　　天津電潘復運動靳組閣靳推辭徐亦不推重吳保張紹曾長陸軍 
　　天津電保曹吳對奉軍勿窮追吳稱奉張出關予卽完事否則貽禍關内非肅清不可（以上十日下午十一鐘） 
　　天津電吳電趙倜提停戰條件（一）免趙傑寳德全師長職交趙自辦（二）豫軍開回原防聽候改編（三）豫軍所遺防地由馮派軍接替 
　　漢口電趙派參謀長胡大同赴鄭晤馮因豫軍現駐中牟尉氏扶溝一帶不允退出馮堅欲解除豫軍武裝並拿辦趙傑致無結果現京漢路鄭州自偃城一帶係直陜軍駐守西平至信陽一帶係豫軍駐守佳（九）（日）停戰待調停 
　　漢口電路訊豫軍到信陽共七列車均宿車中 
　　漢口電趙倜二次電蕭謂攻鄭係趙傑所爲已實不知請轉電吳使願前綫停戰吳允和平解决已電趙派員與馮接洽 
　　漢口電聞吳在長辛店督戰左肩微被流彈擦傷現已治愈 
　　漢口電省議會定删（十）（五）開臨時會 
　　漢口電財廳佳日解二十萬元赴保（以上十日下午五鐘） 
　　滁州電津浦路電刻已完全通達被毁之路二三日後確能恢復原狀各次車直抵天津（十一日下午十鐘） 
　　香港電由桂林南寗撤回之粤軍向梧商會索欵十萬否則掠城梧商會已允予五萬昨有此項軍隊二千由梧抵肇聞有二萬八千人陸續東下正封船運載 
　　香港電孫以八萬元運動駐梧陳部加入北伐 
　　香港電灰省會選鄭里鐸爲會長 
　　香港電省署通令各善後處歸省長直轄 
　　香港電朱卓文奉令將水陸各飛機飛往北路（以上十一日下午六鐘） 
　　香港電當道劃定南海番禺東莞順德香山新會增城三水清遠花縣從化赤溪寳安歸衛戍司令直接管轄 
　　香港電葉舉俟所部全抵肇卽赴惠謁陳炯明有所磋商 
　　香港電省行紙幣因鹽業工人罷工影響跌至七五 
　　香港電梁鴻楷今日率後隊千餘人赴韶粤贛兩方連日備戰急其前哨已有小衝突孫定眞（十）（一）總攻擊南雄知事因犯私造公文罪潛逃故前傳該縣失守 
　　香港電財廳布告舖底登記再展期一月（以上十一日下午十鐘） 
[公電]  
　　開封趙倜歌電各報館鑒竊准河南省議會參事會曁三十六團體公稱河南自遭白狼之禍幸賴我督軍削平大難坐鎭雍容九年以來元氣得漸恢復不意直皖戰後巡閱副使吳佩孚竟盤踞洛陽分軍運駐鄭許各要隘官不同於留守事有異於監督適從何來遽集於此凡豫省司法行政無事不出而干預迭次截留各縣丁糧勒捐商民鉅欵有至十萬者有至二十萬者有限三日者有限五日者稍遲不繳槍斃隨之待官吏如奴隷視人民如牛馬無不含垢忍辱下氣吞聲我督軍仍大度涵容犯而不校此次奉直開釁我督軍對於雙方袍澤均無恩怨可言乃竟勒令出兵出餉甚至勢逼威嚇令人無地自容陜督馮玉祥前在信陽截餉刼械斃我軍民人所共悉究不知其所奉何令無端出關到處供張沿途索擾官紳可忍而不可受商民敢怒而不敢言殊不知豫省水旱頻仍饑饉迭洊豈能竭我膏血任彼誅求不得已而惟有公具决心嚴守中立如有意圖破壞者自當實力抵禦誓合三千萬人民以爲後盾除派代表面陳外理合公請即日宣布實行等語並據各代表當面痛陳利害前來伏念倜安分守己本其素懷保境安民尤其職志戰釁旣啓民命何堪况河南水旱頻年災祲迭告哀鴻遍野伏莽在途言餉則久處困窮言兵則僅堪自保如再袒彼護此舍己芸人不特厝火添薪轉以重北方之戰禍且恐池魚貽累無以保境内之治安察核省議會等所陳均係確有見地應亟宣布實行並守中立凡有加入戰爭之客軍過境均須一律卸除武裝如或不諒此衷有意破壞中立者河南爲正當防衛計自當不畏强權唯力是視除直轄中央之第八旅靳旅長所部及與豫軍表善意之各軍隊另行派員接洽外敬布腹心幸祈亮鑒伏候明敎不盡神馳趙倜叩歌印 
　　趙恒惕齊電各省省議會農工商各會各省總司令省長督軍各鎭守使各師旅各報館均鑒湘省依照省法辦理省議會議員選舉現已完竣省議會議員依照省憲法曁省議會組織法之規定業於中華民國十一年五月一日自行集會特電奉聞趙恒惕齊印 
　　唐山來電申報館唐山尙安交通斷絕同人有車卽歸交大唐校本科四年由滬遷唐學生眞 
國外要聞 
[德國特約通信（王光祈三月三十一日）]  
　　德國報界之厄運 
　　近來德國新稅實行百物昻貴各種社會事業皆受重大影響其中尤以報紙一項頗有岌岌不可終日之勢推原其故大約有三（一）報紙雖含營業性質而同時須顧慮社會利益不若其他商業之專以自利爲原則故他項商業可以隨物價之增漲自由抬高其價格而報紙之加價則爲顧全社會福利起見不能不加以若干之限制（二）德國工商各業因國内購買力日趨薄弱之故皆努力向國外輸出以資調劑而報紙則多爲指導國内輿論頗難發展國外銷路（三）其他社會事業如學校圖書館之類雖亦陷於恐慌然此種事業大槪皆有國家地方之補助而報紙則爲獨立營業機關並無所謂帮忙津貼因此之故德國報紙營業更較其他各種事業易瀕危險今年三月十三日德國報界聯合會特在威馬開會討論救濟之法到會者有一千八百二十七家討論結果要求政府限制紙張出口及取消報紙特别稅諸事同時政府國會兩方面亦頗討論此事足見德國當避之重視親聞事業矣 
　　戰前德國報價每月不過一兩個馬克現在則已漲至每月十五馬克至三十三馬克之譜其所漲之數較之戰前約在十倍以上然吾人若再檢查其戰前戰後之物價　照表則知報館所需各種材料又無一不在數十倍以至於百倍以上此今日報館營業之安得不陷於危殆耶譬如紙張一物爲報館需要之大宗材料在戰前每基羅Ｋilo僅値三十個非里徐（百非里除合一馬克）現在則漲至每基羅値八馬克三十非里徐約較戰前增加二十八倍之多最近數日中物價又復大漲聞紙張一物現又已漲至四十一倍矣茲將最近報館所需各種材料比較戰前價値所增漲之倍數列表如下 
　　（一）紙張張四十一倍 
　　（二）印刷油墨漲二十七倍 
　　（三）揩擦用油漲四十二倍 
　　（四）機器及工業材料漲七十三倍半 
　　（五）石腦油漲七十倍 
　　（六）軟鉛漲一百零一倍 
　　（七）銻漲八十一倍 
　　（八）錫漲一百零四倍　 
　　（九）輪展機漲一百一十七倍 
　　（十）包裹紙漲五十一倍 
　　（十一）修飾用油漲三十三倍 
此外如主筆薪水亦係與日俱增在一九二○年正月每月不過六百馬克至一九二一年三月增至一千八百馬克至一九二一年十月增至二千三百四十馬克至一九二一年十二月增至二千四百三十馬克最近數月物價大漲又已增至三千馬克左右矣 
　　至於工人工資更較主筆薪水所增加之速度爲大現在一個普通工人每一點鐘之工資平均在二十馬克左右一個用手工人每月所得工資常較一個用腦工人每月所得薪水爲多此又爲戰後德國重手輕腦之表現 
　　德國報紙之長條緊要新聞與倫敦巴黎特别通信多用專電傳達現在國内新聞電每字五十非里徐加快則每字一個半馬克至於外國電報若用外國貨幣計算所需尤夥故此次報界聯合會在威馬開會時各代表多謂德國報業恐於不久期間將有一部分倒閉至少亦須將營業範圍加以縮小此誠德國報界空前之厄運也以上係就營業方面之困難情形而言除此之外尙有三種關於政治社會之危險第一·外國資本之參加戰後德國各種工業因經濟困難或其他原故（如德國資本家故意引入外國資本爲抵抗本國工人主張産業社會化之計）頗多參加外國資本者現在新聞事業旣遭此厄運亦復紛紛引入外國資本則將來發言難免不無顧忌年來德國大資本家時體乃氏收買報紙數百家有詆之爲壟斷輿論者其徒輒爲之辯護曰時氏若不大行收買則此種報紙必爲外國人收買其害將不可勝言故時氏此舉實爲愛護祖國云云從此可見外國資本侵入德國報界之勢力矣第二·駐外記者之减少現在馬克大跌外幣價高一個倫敦通信員每月之用費（電費尙不在内）要抵十五個内國主筆一月之薪水因此之故各小報館已無力量多派駐外通信員而國外消息全恃他國通信社供給一國新聞之權爲他國所操縱其害之大不言可知第三報紙銷路之縮小百物昻貴報紙價値亦不能不隨之加增在報館方面爲顧全社會利益起見所加報價已屬無多而在讀者方面則又爲維持其他必需生活着想報價擔負仍嫌其重從前德國敎育普及幾乎無一人不能看報無一人能不看報現在因經濟恐慌報價昻貴之故閱報者日益減少此於國民智識前途關係極爲重大吾儕業通信員者對於德國同業此種厄運不禁愴然一灑同情之淚雖然吾儕若一回顧祖國人口七倍於德國而全國報紙總銷路曾不及德國報紙總銷路百分之五此又眞可謂不暇自哀者矣 
[哀司土尼之立國經過及現狀]  
　　世界新聞社譯字林報云歐戰及俄羅斯革命造成許多新聞家如芬蘭·哀司土尼·立陶宛·拉的維亞·波蘭·及捷克斯拉夫均已成爲獨立自由之國塞爾維亞則擴大而成爲巨古斯拉夫國高加索方面亦産生若干小獨立國凡此諸邦雖土地狹小而於世界政治經濟皆有多少之關係其國内現狀諒爲世人所樂聞茲請先述哀司土尼Ｅsthonia 
　　哀司土尼之領土包括前俄國哀司土尼省之全部·及前立伏尼亞與潑斯考夫兩省之一部分總計約二萬一千方英里人口約二十五萬聞十分之九爲哀司土尼人與芬蘭人關係甚密首都兼主要港埠爲里凡爾Ｒeval·智識生活之中心爲禹利夫Ｙurieff·大學校藏書樓及大印刷所皆在焉 
　　一九一七年四月俄國臨時政府公布承認哀司土尼獨立臨時政府倒後布爾什維克黨人佔據該國一切機關雖哀之工農兩界奮力抵抗終無效果哀人大受共産主義之恐怖迨德軍進攻布黨始退出哀司土尼一九一八年二月二十六日德人佔據里凡爾是年十一月間退出布黨又進攻直迫哀司土尼之國民軍退至里凡爾芬蘭軍及英軍均爲哀人後援英人以其海軍長距離大砲阻市黨之進行並接濟哀人以軍器布軍旣退哀人乃注全力於國家之建設始由所謂政務會議綜攬國事後乃召集憲法會議决定民主政體一九二一年一月間選出第一屆國會總統之職務由國務總理執行之軍隊組織亦根據民治主義但訓練極嚴其始社會黨人在政務會議及憲法會議中均占多數後自由中流黨ＬiberalＢonrgeoisＰarty起而握權一九二一年一月間國際聯盟會承認哀司土尼之獨立 
　　哀司土尼以新造之邦與蘇俄久戰財政上大爲困乏紙幣價値大跌大小工廠皆停工全國陷於破産之境然其人民努力工作迄今未滿三年已有復活氣象目下財政情形頗堪滿意國内有充分之紙幣（約二十六億馬克合三千萬法郎）以供人民之需要凖備金有三千五百萬金法郎去年預算爲六十三億馬克不足十六億馬克徴收附稅平均每人一千五百六十馬克以抵補之去年哀司土尼已有出口貨三萬九千八百三十九噸値七十七萬五千零九十九鎊出口貨大宗爲山薯苧蔴木材榖稈酒精魚牛乳製品紙及織物等唯所産五榖及芻秣並不足國内之用 
　　上年進口達四十八萬零一百七十六噸總値一千八百十一萬九千六百零五鎊貨品爲農具鐵路材料流質燃料食物等其中大部分係從德國輸入者 
　　受戰事打擊甚烈之工業目下恢復頗速工農各界皆努力於生産以期應國内需要外更有贏餘輸出國外織物工業接有拉的維亞及立陶宛之大批定單可以作工數月鋸輪廠及硝皮廠亦皆忙碌 
　　外國貨品之輸入俄國及俄貨之輸出者有多數由哀司土尼經過此項經過稅亦爲哀司土尼收入之一計一九二一年首十個月内外貨經哀司土尼輸入俄國者共十五萬一千五百六十四噸其中德貨占百分之三十九英貨占百分之二十八美占百分之十瑞典占百分之八丹麥百分之五荷蘭百分之四零半比利時百分之四芬蘭百分之一法國百分之半同時俄國由哀司土尼輸出之貨計九千七百八十七噸 
　　哀司土尼之鐵路收入一九二一年一月份爲七百三十四萬馬克九月間增至二千五百七十萬馬克足見進步之速哀司土尼工業頗多如造船廠機器廠布廠紗廠等皆是現大半係由外資經營哀司土尼人頗注意公共敎育禹利夫地方有一極古之大學校及一音樂學校里凡爾近曾設立工業學校及音樂專院各一所全國城村小學校甚多云 
 
 

Page 5

 
 
   
 
 

Page 6

 
 
國内要聞 
[北京特約通訊（樸）]  
　　戰後之内閣問題 
　　直奉戰局旣定梁士詒張弧葉恭綽均以明令褫職拿辦下塲民國來甲起乙仆之内閣以此爲别開新局恐即在歐美亦罕見此結果而京中一般論者則無不撫掌稱快以此三人於此次戰禍皆有極大之關係梁葉之鼓吹戰事運動戰事固衆所共知而張弧自財政舞弊案發生後即加入此種活動且較梁葉爲尤激進此次近畿兵燹之慘除北京城内以外皆取子毁室爲復辟安福兩役所未有在議和團後爲第一次而數萬潰兵今尙在畿輔近地散者爲盜賊四出搶掠聚者尙未繳械如鮑德山等之殘部儼然大股流寇在京津線上至今鏖戰未已此萑苻之憂凡居京津之人莫不引爲大戚而所以致此者厥惟梁張葉三人·與夫開門揖盜之曹銳此非愚之私論實京兆直隷父老之衆口同聲者故順直同鄕有請褫查曹銳之舉並公函曹吳勿使曹銳回任而對此三人之拿辦則祇恨鴻飛冥冥無法弋獲也然三人本在天津租界今皆踪跡未明惟聞張作霖至唐山時葉猶在側張令自爲計始跟蹌去而張弧則上次財政舞弊案經地檢廳就詢以後其聲辯之訴狀迄未遞上刑事案尙未消除司法界人擬繼續進行前案則又恐五日命令轉使張得以政治犯爲護符耳 
　　舊閣旣以犯罪倒則應時而生之新閣當然爲新聞上必要之資料吳佩孚對於此事今尙未有所表示且彼之言論中有不干涉閣事之說外間謂水竹邨人仍將召三使會議此事實爲調侃邨人之論蓋奉張之免職已在醞釀中祇以繼任問題未定且東三省形勢尙須考察邨人暫作猶豫其巡閱使三字已不成問題曹錕則已如退院之僧數日以來未聞有所建白則祗看吳佩孚之眞不問與假不問而已而目前情形吳方在京奉線剿除殘潰之奉軍尙未見談及政治故一般作組閣入閣活動者紛然並起消息亦殽然雜陳然較爲近似者祗有兩說 
　　當載事未起前原有老年内閣少年内閣之兩說老閣以趙爾巽組之少閣以施肇基或顧維鈞組之及周自齊派署而兩說均息今則其說又起而略有變更少閣之說謂邨人近頗得英美之助而吳氏於外交上亦傾向此一方者謀將來之運用將在外交着眼即以顔惠慶或顧維鈞組閣如用顧則顔出使美如慮顧不悉内事則以顔爲總理顧長外交王寵惠長司法施肇基長交通其他脚色則雜取於府派直派（係吳之一派）以凑成之老閣之說以直隷派爲中堅且以其人之合於吳佩孚之心理爲斷趙爾巽爲奉派已不成問題王士珍在京又爲此次戰爭内幕之重要角色當然非此公不屬而其組織之法則外交不動田文烈内務王克敏或汪士元財政張紹曾陸軍董康司法高凌霨農商張志潭交通此二說者今已傳遍都門且較汪大燮說孫寳琦說錢能訓說爲較近特如此分配亦只可謂爲一般人之揣測當局尙未有正式的表示也 
　　今顧施尙未來京少閣之說亦只騰口說而有事實可指者則九省督軍來電公推王士珍組閣而五六七之三日中邨人已迭派人與王交涉請其組閣王氏與人談話固言絕不作馮婦然邨人有此請求則並未否認之邨人平素非老骨董不相訢合且早傳彼意中之總理爲錢能訓周樹模王士珍朱啓鈐梁士詒諸人周已無望錢亦過去梁如此下塲朱非今日能出台脚色故亦以王較爲近似故老閣之說又較少閣爲易實現故今之周自齊鮑貴卿吳笈孫日往來於堂子胡同者非無故也然王亦積年老滑斷不肯輕易承諾第一將先看吳佩孚意思必待東路軍事了結吳氏來京親往請安表示絕對服從之意始有首肯之機會第二對於將來之軍事財政問題不似靳雲鵬之掛虛幌子以打戰潰散者認爲己之所裁必與今之各督先有一種商量不至以此坐蠟然後肯出第三彼之大政方針有解决時局之法不在憲法國會而欲網羅一般老者有類似元老院之組織如段祺瑞張勳岑春煊輩皆羅入其中即其統一政策亦擬將孫伍唐（紹儀）置諸此地爲一理想中之元老政治而其目的尤在以北洋派爲主體必此事可以着手得邨人之贊同而後肯出特此又非王之自己表示而爲與王接近者揣測此老意思無意中與人言及愚於此說亦頗信之料閣總一席以屬王爲多而事實之成則尙需時日也 
　　六日之晚高凌等忽見任命兼署交通此爲梁初請假所内定者今果達邨人之目的高現在津已迭電促來觀此形勢似正式内閣之改組尙以王之需有時日將有所待而暫維持此時之局面有於若干日之久至外傳周自齊以梁葉拿辦自願早日卸任者亦不過表面之談目前交系中人人自危二批禍首已提出而又停頓彼之團體中實欲利用周氏支持幾天爲之營救一二而周亦相印以心即邨人亦有默契此又閣訊之一内幕也（五月八日） 
[北京特約通信（穆）]  
　　大戰之一瞬間了結 
　　一般人最初推測以爲此次奉直戰必將曠日持久然亦有謂其必不能澈底解决者今竟開戰不及十日卽捲堂大散即人人意中之落垡有一惡戰亦草草收場轉不如長辛店固安兩役猶歷四五日蓋自本月三日直軍下總攻擊令後不及一日而三路之奉軍不支又一日而張作霖離去軍糧城結束之速殊出人意外也 
　　今略述兩日來之戰事長辛店固安兩處兩軍鏖戰數日奉軍日用重砲轟擊虛糜價値極巨之砲彈已經不少然三日之一晝夜間雖西南角上砲聲仍繼續不絕而已不如前數日之猛烈直軍之長處在僞退在包抄今於西路即用此計由董政國葛豪以老弱誘敵先僞退二十里引奉軍深追然後伏兵齊起包抄兩翼退者亦轉而反攻奉軍陣脚已壓不住而重砲之彈已盡同時固安附近奉軍轉戰數日力已疲竭勢又不支當三日之晚西路猶轉戰於良鄕而中路之黄村有乘火車過之者已見火光燭天砲聲砰匐距車站不過七八里四日黎明兩軍之勝負已見奉軍將領已爲退却之計彼時京中之王懷慶已得密報即暗中爲阻潰兵入城之布置張景惠鄒芬各引一部開車引退及前敵退至長辛店即登預備之火車强迫向北京開駛據個中人言彼時兵勢已成譁潰無收束之力團長苗某以手槍自戕及至北京而城門已閉直軍又從後追趕乃於環城一帶爲無秩序的下車人數約在二萬以外即張鄒引去之一部中途亦多潰散不能成軍張遂隻身返京宅而中路固安黄村之一部分奉軍戰敗之後一部行至豐臺奪取列車聲言赴援東路即開車向廊坊落垡進行並將廊坊附近之軌道拆去一段防直軍之乘火車追趕故昨日上午八時直軍入長辛店旋即渡盧溝橋入南苑正午十二時直軍入豐臺車站蓋此時直軍已不啻長驅入無人之境也 
　　然中路之落垡未動東路亦在相持中在昨日下午猶不敢謂此役遂了昨晚所聞謂奉軍中路退廊坊東路退楊柳青今晨所聞謂落垡廊坊間自昨晚起尙有激戰至晨未已長辛店盧溝橋間直軍尙運輸二團東下助戰然午後消息則張作霖率其衛隊已於上午六時開三列車退走在接近奉系者言謂張自有計畫合兩路之兵且戰且退另圖捲土重來而外間所傳則謂中東兩路已全潰散據安次縣難民所言謂中路潰兵自四日午前陸續東下沿途騷擾不堪據京兆區所得報告謂四日下午起分兩支潰退一由永清經韓村奔廊坊一由覇縣渡河直趨楊柳青而天津電話亦謂東路奉軍四日午後即已後退秩序絕不整齊則全體潰退之說殆比較的可信而滑稽的報告則爲陸次韓麟春以一電致參陸處謂張作霖已恪遵明令下令退兵寗非可笑之至者耶說者謂張之跟蹌退走係聞三路皆潰心膽俱寒又得海軍赴秦皇島之耗恐歸路被截然彼雖已不能軍而仍率其殘部盤據軍糧城至灤州一帶直軍即使進攻亦不能追至關外不敢謂政治上絕無問題也 
　　顧張作霖雖敗而北京及京奉津浦沿線則以潰兵極衆秩序上大爲不安安次覇縣及天津附近與夫京東之通縣已有大搶掠大騷擾之報告而其最危險者則爲昨日北京之現狀城牆以外徧地潰兵且圖闖入東便門之豁口（京奉路之入城處）經守兵在城上放槍阻住聞此圖謀闖門之軍係二十八師之騎兵雖未克入城而迄未服從繳械之令仍策馬以去或謂已繞道北行或謂通州之大掠卽彼等所爲尙未證明且聞另有兩旅向西北奔竄口北鎭守使譚慶霖拆京綏路沙河站之軌道以阻之故潰兵之患亦實不堪然北京城内秩序竟保持得住不可謂非天幸蓋自昨晨九時王懷慶閉門登陴英美兵助守一師九師十三師及毅軍分紥城外各地分辦遣散潰兵勒令交械之事至昨晚已大致就緒收容於南苑西苑北苑各地者將及三萬人景山所駐之十六師兩營亦已交械今日令城内二十警區各備饅首一千六百斤以供若輩一日之食預擬籌六十萬元爲遣散之費計每隻槍之代價不過三元然至今日下午與銀行界商量墊借仍未就緒各城門至今晚未啓京中人猶爲惴惴也 
　　自此以後乃入於善後問題吳佩孚所要求者爲懲辦禍首梁士詒張作霖葉恭綽張弧四人昨日錢少卿入京已陳述此意邨人已派孫寳琦赴豐台對於此事有所磋商一般輿論頗有以爲四人之懲辦皆罪當其實且爲最小限度者然邨人能否辦到則未敢定此外則交系中堅分子鄭洪年昨晨聞奉軍不利卽逃赴天津行至豐台爲直軍扣留有押解來京交廳看管之說鍾世銘正代財部吳所要求爲令其迅籌百五十萬然以九六債問題邨人交諭警監暫行看管今日上午銀行公會開會後薛之珩已執行此項命令鍾之行動已不自由張景惠歸後宅内之衞兵已解武裝由步軍二人巡警二人爲之守門化石橋奉軍司令部昨晨已撤去招牌今日由衞戍前往發封但聞仍有秘密機關在距化石橋不遠之地其司令部原藏之軍用品亦移彼處地面上甚爲注意至外間喧傳吳將向奉要求直軍戰費一千萬直隷人民損失一千八百萬須奉天賠償已有某外人親聞吳說而能否辦到則不敢定也（五月五日） 
[北京特約通訊（一針）]  
　　直奉戰爭之經過 
　　直奉戰事今早告一段落吾人生活於奉軍監視下之北京函電被扣欲言而未能盡言旣言而復摧抑者已半月於此矣　將所鬱積於胸中者一吐之 
　　奉軍之計畫實爲包圍吳佩孚趙倜兄弟得三十萬允先在中牟發難事成之後趙倜爲陜　司令趙傑爲豫總司令該計畫乂有山東某師贊成奉軍通過濟南而張勳於以赴徐以張爲長江巡閱而兼皖總司令一方西南猛力入湘一方曹銳讓天津然後張挾梁入京促頒三道命令曹銳之所以疾吳者吳以銳之爲人太鄙例如身爲省長而養猪五千以與牧人爭利且信賴風鑑謂張作霖相貌好張學良又機靈過人等見解吳曾電斥其非銳不理也銳嘗謂錕曰吳子玉太儍有錢不要有權不取曹氏將爲彼所累錕曰子玉有權不取吾故放心若如他人必取吾而代之矣此曹氏某親信所言也 
　　此次奉軍入關銳確簽字東海却未下令惟曾有一語曰張使旣欲留一部分軍隊亦何妨此言爲鮑貴卿言之鮑亦僅以此言轉達張即曰旣然如此吾卽增兵銳曰咱們兩家何分彼此張計遂售矣 
　　張增兵後有密令分六梯隊更令向安次進發意在一擊而下保定後因某系急於圖功謊報中年發作山東張宗昌已動於是李景林張學良張作相拚命前進致二十六師讓出馬廠津省署自行解紐後知中牟未作山東張宗昌計畫失敗張作霖大窘向段告急段以環境不佳亦乘機抽腿惟一捧場到底之張勳則謂一不做二不休我出四百萬先交半數於是張作霖入關改派張勳爲北路總司令但原計畫已變更一部矣張未抵軍糧城時參謀長楊宇霆少年氣盛對副司令孫烈臣有不悅處孫故離津回奉同時許蘭洲以家居南宮熟悉保府情形自告奮勇張遂任許爲副司令附以騎兵三千向霸縣進攻行至信安爲直軍要而擊之許受兩彈全軍覆没回京赴協和醫院協和不許其帶護兵馬弁及武裝乃改往日華同仁醫院聞於三日因傷斃命於是副司令一席屬於張敬堯矣又總司令部秘書長葉某專爲張起草打通電幷不問軍隊如何進行故言與行每背道而馳又萬繩栻亦在秘書中即出主意謂直軍用紅我軍可以用黄熙洽則謂黄爲國旗之第二色意太狹宜用黄藍二色大帥威鎭華夏名鎭威軍則滿蒙聯合軍應用黄藍二色張大嘉許張學良尤喜不自勝　定二十二李景林即將騎兵佔領馬廠二十六師退却（此爲第一次）李復派一枝隊追擊之於姚馬渡此爲東路第一戰於是吳佩孚二十五日赴保遂發前進命令吳初意集重兵於高陽·霸州·新城·任邱·涿州五點欲使奉軍來攻同時擊出之（兵家謂内線作戰取其正面窄而軍隊得以休養也）孰知奉軍不先攻故吳改在西路用擾亂方法每日出一部隊取迂回式之動作使守者時時顧慮妨礙其休息（迂回與包圍不同包圍戰術近十年來無用之者）二十八拂曉吳以一旅兵攻長辛店南岡窪不勝改而修地雷奉軍追之觸雷梁朝棟以下一千五百名死之二十九日直軍又攻南岡窪戰爭七小時長辛店仍堅守但彈子亂放到要緊時反無彈矣三十日仍保持旅進旅退之局面然而砲聲震天毫無目的物吾人甚笑其戰爭之不經濟也本月一二日兩軍互奪數小崗然長辛店位置較高攻者以下仰上不得入至四日拂曉奉軍因子彈濫發致無彈可放被攻一點鐘之久遂以彈藥不繼並未派隊收容而隨陣線而退一部向黄村退一部向京綏路退直軍遂以佔領佔領之前有意大利武官某君於三日夜宿於長辛店故能將以上之情形述之如縷比乃西路之結束情形也 
　　東路方面二十八日李景林攻青縣直軍二十六師敗退渡子牙河死傷頗多二十六師與青縣人民感情極壞蓋曹鍈爲人卑劣往往恃勢欺凌人民故該處人民反歡迎奉軍二十九日李景林又攻青縣之西大城之東且有一部渡子牙河二十六師退大城其時張福來之一旅及第十二混成旅奉吳命赴援於是將子牙河以西之奉軍擊退之於東岸現仍相持至今日下午則受西路之影響而奉軍讓出青縣之一部此東路之梗槪也中路方面直軍堅守固安奉軍以三次之搶渡永定河竟不得逞故始終在兩岸對射及二日吳下總攻擊令馮玉祥軍由涿州進逼黄村而固安之直　二十三師之兩團亦同時渡河一方吳自率一旅由霸縣攻信安張學良部潰二日午前復由信安攻安次張作相部乂潰安次爲奉軍中心點即爲落垡之第一線張作相部遂向落垡退直軍又追擊之加以猛烈之射擊死傷甚多張作霖聞之大恐遂率親信回軍糧城急電東海謂願遵令退兵東海乃請鮑貴卿電詢張意究竟尙未得覆而今早則西路又不守矣 
　　統計此次奉軍之脆弱有三個原因其一卽兵驕將悍私欲心重不適於作戰其二卽子彈濫放緊要時無彈其三卽糧食問題奉軍官長將所發口糧費半入官長私囊即以陣亡之排長而論在身上檢出現洋八十元其他可知故五月四日正午十二時吳提一旅之兵入豐台其時奉軍十列車已逃津路上遺下之槍枝子彈大砲甚多而饅頭及罐頭食物亦抛却滿地而吳之部下正好在此吃飯吳亦與道經豐台之美武官霍金斯在該處午餐吳發二道追擊命令及致王懷慶一電謂京城奉軍宜繳械君能負責否如不能則佩孚自行處置王復鄒芬之部（十六師）第一師辦繳械齊占九（二十五混成旅）之部第九師辦繳械張景惠（奉第一師）之部第十三師辦繳械王幷親赴豐台至則吳已離豐台五里在天幕中見之吳請東海卽下令懲辦此次戰爭負責者一爲張作霖二爲梁士詒三爲葉恭綽四爲張弧徐以張尙擁有三省三區地盤投鼠實爲忌器覆以「稍爲攷慮再行核辦」八字至今後局面之如何變化及張作霖之東路是否再有作戰行動本夕尙難斷定但可槪括言之曰有若干省區地盤必動内閣必改組改組之前東海必先儘王聘卿又吳佩孚明日到京時軍餉必須點綴參戰失敗之隊伍當在裁汰之列凡此皆題中應有之義而可預料者也（五月四日夜十一時） 
[張作霖敗後之禍首與内閣]  
　　吳佩孚於四日拂曉西路大捷長辛店豐臺相繼佔領後即派其代表錢少卿至京其第一條件即爲懲辦禍首問題頗聞吳氏初意原請下令逮捕者六人除張葉梁張之外尙有一秦華及近日監視中之鍾世銘及錢臨行吳又囑其將秦華及鍾暫行除去謂他兩人要一同擱在命令之中還不夠資格秦華將來另行辦理鍾世銘我也不能輕易放過他須要同他仔細算賬錢氏到京以後即入見東海傳達吳意並力催即日下令東海當然應允惟以周自齊爲交系重要分子與梁氏私交尤厚以周而副署於將梁葉張弧逮交法庭之命令無論何人皆知其爲難當錢氏屢催發表此項命令時府中深以周不肯副署爲慮嗣與周氏再三商議之結果周知無法躱避遂即應允惟以内閣立行改造爲前提謂余因時局危急犧牲私誼負責任而副署此項命令若再依戀不去人其謂我何東海亦深以此意爲然故一方敦勸王士珍組閣一方將懲辦禍首命令中梁士詒之名改在葉恭綽下以顧全周梁個人之交誼至對於張作霖之處分所以不提一字而先令軍隊撤回關外者無非恐其糜爛地方有此命令張之軍隊乃得名義以撤回而處分張氏之命令則尙須察看情形然後另行發表蓋張作霖雖敗其三省之廣土多兵根柢尙未盡仆故對待之法不能不再加考慮非如葉恭綽輩手無兵卒可以一紙命令付之司敗也 
　　懲辦葉梁張命令於五日晚發表後六日上午警察總監薛之珩即帶領保安偵緝各隊前往報子胡同葉恭綽寓所執行查抄但該宅並非葉氏所有係屬賃居自難完全予以封閉故僅將葉氏住屋數間以及什物等項一一粘貼封條令警看守其甘石橋梁士詒之住宅則爲步軍統領王懷慶帶游緝隊前往至時該宅已無主人祗有僕從數名王當將僕從放出其餘一律查封至張弧處係由左翼袁得亮帶隊辦理張氏住在南長街袁君到時見門旁掛有三菱洋行招牌高揷日本國旗内有日人數名據稱該宅實係三菱洋行所有張氏在此賃房居住等語袁君聆畢頗事猶豫旋將張氏住房數間實行查封即帶隊回署銷差此爲懲辦令之第一聲將來能否再進一步則尙不可知耳 
　　今當述及内閣問題矣王内閣三字自梁士詒被攻請假以後即甚囂塵上然在當日形勢之下王固不肯出山而擁王者亦不易使其上臺今則梁氏褫職奉系完全失敗王内閣之呼聲乃又應時而起頗聞吳佩孚方面雖聲言内閣請由總統主持本人絕不過問而間接之表示則頗希望王氏出而組閣較爲適宜東海於五日晚即派鮑貴卿謁王徴求對於組閣之意見王力辭不可六日上午復派王懷慶前往王氏私邸再三勸挽而下午則吳笈蓀亦向王氏詳述東海盼其出山之誠意謂前次梁士詒未組閣時總統已凖備以公組閣嗣梁氏久假不歸周自齊在津未返復擬續伸請公組閣之說故盼公出山之心蓄之已非一日今次奉直開釁不幸而至於同室操戈雖戰禍不至蔓延而軍事亟應收束非有老成碩望如公者不足以資鎭攝而安輯之並謂如不見允總統當親自勸駕必得請而後已然王之態度尙極冷靜不曰衰老多病即曰才力不勝對於東海之派人三次勸駕一似毫無所動因吳氏有總統將親臨之說故於七日進府自述不能應命之苦衷經東海多方勸說迄未承認但聞曹錕昨已有密電到京請以王氏組閣並謂如王固辭則將邀同各省督軍聯銜通電一致請王出山說者謂王氏或將感於各方面擁戴之殷而略變其態度經幾番磋商之後王内閣或終將實現不過王即組閣亦僅爲過渡而已 
[吳佩孚抵津後之言動]  
　　吳佩孚於六日將京津綫上之奉軍完全肅清即於當晚由落垡乘車入津天津各機關及各團體代表前往歡迎者數百人均自六日夜九時候起直至七日上午四時始見吳專車入新車站吳服黄色軍衣下車後與各團體代表一一周旋隨向大衆作一短時間之演說略謂自奉軍入關以來直軍已節節退讓彼軍在直隷境内作軍事上的佈置將近一月我軍爲自衞起見始由南方調隊回防屢次對彼懇切忠告不欲輕易開釁乃彼野心未死節節逼人始釀成此次戰禍致令國民及各界諸君受無窮之苦痛殊爲悲惻異常然亦誠非得已所幸我軍深明大義奮勇前驅故作戰期間甚短今則彼軍完全敗退直隷全土指日肅清務望各界諸君各安生計勿庸驚擾大衆鼓掌雷動旋即登車與楊以德商洽恢復天津治安辦法據吳同來之張副官所述中路總司令王承斌現已將東路潰兵肅清今晚（八日）可以到津與吳共商善後大計聞吳擬俟各路總司令齊集天津後將就天津開一軍事善後會議並徴求各方面解决時局之意見似此則中央時局之大變化當在二三日以後此時外傳某某組閣某某免職者要皆未能十分可靠又某要人前日（七日）下午往訪吳氏詢彼對於時局上之意見吳答語極爲簡單其大意謂（一）十一年以來殃民禍國之交通系復辟派帝制黨安福派鬍匪派非一律剷除不可（二）中華民國主權在民時局問題非依多數國民意見解决不可（三）中央財政非澈底公開不可其他各事則爲枝葉問題云 
　　又吳佩孚抵天津時外國人士往訪者甚衆茲將八日英文華北明星報所載外國人士與吳佩孚之談話擇其重要者譯錄於後以供關心時局者之參考某外人問吳氏是否尙欲戰鬭吳答云苟奉軍繼續取道山海關退回滿洲則戰事自可告終苟張作霖仍固守灤州不離直省領土則彼必對奉軍大施攻擊某報記者問吳氏此次是否漊許張作霖統馭滿洲吳答云關於該三省之管治問題彼不欲有所論述或問吳氏對於時局之主張吳卽舉其重要者如下（一）及早統一全國（二）及早取消西南政府（三）法律及司法之改良（四）限制各軍事領袖於其所領治範圍内之活動其後吳氏又舉出第五項卽於最早期間内解散損害人民之軍隊或問吳氏對於此項軍隊之解散究用何種方法吳氏立卽回答謂『由中央政府頒發命令』或問中央政府果有此權力乎吳答曰有蓋中央有良好軍隊爲之後盾也時在旁人諸外人聞吳氏言卽莞然微笑或問吳氏軍隊是否駐紥天津吳答曰否並云其部下軍隊將向軍糧城進發卽以該地爲屯駐之所 
　　此外則吳氏尙有兩種電報抵京一爲裁兵一爲索餉其裁兵電文則請全裁此次入關之奉軍直軍亦願酌裁若干幷聲明如實行裁減直軍可由第二十六師始（按第二十六師即以前曹鍈所帶領者爲直軍中最不中用） 
 
 

Page 7

 
 
其索餉電則稱奉軍年得政府協餉二千餘萬直軍則僅二百餘萬此次奉軍入關尋釁竟發餉三個月而直軍則只發一個月零銅元七十枚不無歧視之感今事定奉軍繳械遣散每人尙給十元直軍現已無以爲食請速卽先發二百三十萬以資維持又聞曹錕亦有電索餉其電略謂直軍半年未領餉欵此次戰事發生一切餉欵均由錕與弟銳以私産出押三百萬不足又另外挪借一百八十萬以充應用今事已平定錕擬辭職歸田此四百八十萬之數請予籌還以免私人負累云云政府方面如何應付尙無所聞以意度之自不能不悉索點綴也 
　　星報十一日天津電云吳佩孚赴保定前之宣言大意謂國人如欲得名實相符之民治政府今已爲其權力所能及但須自求之耳吳氏居保定仍能如在天津隨時予人民助力至改造政府宜聽諸全國人民吳氏僅求衆望所孚之會議召集後人民須趕速進行刻將此旨邀請各省人民速起實行各省之響應諒必迅速安徽各公團已在安慶集議凖備有所發表以示接受吳氏之邀請南方消息粤省首領陳炯明方擬發表政見諒其於贊助統一當能予以保證但孫文處尙未得有消息吳氏已表示贊成王士珍組閣並請將張作霖明令褫職查辦其輕啓釁端殃民禍國之罪 
　　東方通信社十日漢口電云旣擊破奉軍而占領京津一帶之吳佩孚現以欲從事收拾時局特立三大綱將通電全國故先求蕭督之同意其三大綱如左（一）改造現内閣（二）開國是會議促進全國統一完成國會（三）在國會未完成前擁護現政府以保持國際上之位置蕭督對之已表示贊成請發聯名通電十一日天津電云吳佩孚昨晚歸保定留守中之事務將由王承斌代理吳佩孚爲實行裁兵起見已請中央政府先將此次入關之奉軍全部及直軍二十六師（舊爲曹鍈所屬）裁撤 
[外交團在直奉戰時之行動]  
　　此次直奉戰爭駐京外交團極爲注意曾於四月十三日及二十五日開兩次會議提出兩項警告至二十九日兩軍實行接戰形勢更急外交團乃於二十九日下午三時在葡萄牙公使館開緊急會議列席者有英法美意日德等共十五國公使議定對付辦法各國一致贊同其大略情形已迭誌前報今奉直戰爭勝敗已决外交團方面當然亦無問題惟外交上留一重之痕跡將來之影響實所關甚鉅茲從交民巷方面探得經過情形特再詳述如下四月二十五日下午各國公使在葡使館會議决定提出第二次警告後二十六日葡萄牙公使乃代表外交團赴外交部提出外交團之决議事項及重要决議一件其内容如左第一欵關於軍隊佔領北京山海關間鐵路沿線之事乃違反辛丑條約議定書之舉外交團前曾通告中國政府促其注意茲接外交總長之答覆謂『奉軍入關只暫時駐紥各小車站此係往年曾經駐兵之地並非創舉且大隊並未駐紥塘沽秦皇島等地車站奉軍總司令已有報告前來但本總長决定嚴行遵守議定書已將此意通電各省長官查照矣』已將此項答覆送達各公使閱悉外交團並曾接到奉軍總司令要求許其駐兵之通告但此舉均與辛丑條約議定書第九條抵觸故茲通告不能許可之再中國政府倘外人受有損害亦應負其責任者也第二欵茲促中國政府注意一九二○年七月八日之公文鑒於北京及北京附近之中國軍隊之活動外交團乃主張前項公文之條欵及爭亂之際對於外人身體財産所生之損害應由中國政府正式負其責任故外交團爲避武裝軍隊攔入市内及避免在北京市方面之天空駛入飛機投下炸彈起見當執最妥當之措置第三欵各省地方軍隊活動之結果外交團欲喚醒中國注意去年八月三十日之公文照此公文外交團主張因在其保護地域内之司令官所屬軍隊之行爲而加以外國人之損害中國政府應令該司令官負其責任質言之四月二十六日之通告祇以保護外人生命財産爲主旨並促中國政府注意往年之公文而已蓋彼時兩軍尙未開戰也及二十九日兩軍正式接戰後外交團以北京附近之兩軍已有激烈之戰其砲聲已震人耳鼓誠恐萬一不愼累及北京城内之治安乃於是日（二十九）下午三時復在葡使館召集緊急曾議討論對付之策其會議内容因當日曾議定互守秘密故局外者無由詳悉但聞其主旨仍在保護外人之生命財産惟其辦法較爲重要約可分爲三項卽第一項東交民巷保衛界由各國軍隊分段設防對於居住該區城内之外人執適宜之保護方法第二項不特僑居之外人即一般治安亦執適當之手段第三項因有前二項之必要决定各國駐兵急行增派以厚兵力根據上述三項故日本駐紥天津軍隊及美國海陸戰隊英國之印度兵法國之安南兵均已次第增加且與我國軍警合同保護各城門並時派外兵游行市内從前有事僅限於東交民巷區域者此次根據第二項之議决將其範圍擴大而及於一般治安及城廂内外今兩軍在北京附近已無作戰之事外兵當然卽行撤回然在國家則已增加一層束縛蓋其保衞區域擴大後此後外交團必援例而行嗣後無論何事北京均將爲特别區域也 
[直豫兩軍激戰之詳情（漢口通信）]  
　　吳趙之兩不相能已非一日事此次鄭州事變孰爲戎首迷離惝怳其内幕有非外人得知者據此間所得消息謂豫軍第一師長趙傑自奉直開火直軍精銳悉調前方後卽蓄謀中斷直軍運道擾其後方事爲駐鄭第八混成旅長靳雲鶚所探知急調信陽該旅步兵二團王孝侯所部及騎兵營星夜來鄭協同該旅駐鄭步兵一團彭常乾所部及砲兵營又駐鄭該旅補充一團等軍隊合力防範不料趙傑竟先發制人於六日拂曉暗襲鄭州又遣一軍截擊南來靳旅於和尙橋靳旅接戰不利退回武勝關鄭州著旅亦被趙軍擊敗鄭州爲趙軍所奪及陜軍十一師由洛陽趕到集合靳旅第一團及直軍四十七旅併力攻鄭在鄭州城外十里鋪激戰一晝夜趙軍死千餘人直軍死二千餘人但直軍兵力較多七日晚又猛烈攻擊在城外二十里水磨地方激戰竟夜趙軍不支遂棄鄭州向中牟方面退却陜督馮玉祥前傳其赴保定實則赴保與否亦不明瞭但鄭州官電謂馮氏八日可以到鄭是則八日以前戰事完全由靳旅長主持可以槪見另據一訊馮七日晨已到鄭州並商准曹使分兵三路攻取中牟進圍開封中路以陜軍十一師由鄭州洛河（外傳灤河實係洛河之誤）進攻右路靳旅由新鄭屬新興店進攻左路二十五混成旅由原武屬陽封鎭進攻七日午已下總攻擊令馮於八日連來兩電謂中牟已經克復新鄭以下趙軍均被我軍包圍開封尅日可下然官電謂七日早九時豫軍歸德鎭守使寳德全率巡防營十數營沿黄河南岸繞攻鄭州左側經靳旅彭團迎擊又加胡師李團援助豫軍大敗俘獲五百餘名奪獲大砲三尊步槍數百枝子彈無數寳德全失踪寳軍爲趙部精銳今已消滅凈盡吳使又派來大軍各路夾擊不難一鼓蕩平等語是官電已承認鄭州側面有戰事而外電亦謂趙軍於八日早開始向中牟退却可信中牟尙在趙軍之手豫事非一二日所能解决也直軍分布洛鄭宿爲豫軍所不喜此次助趙除豫軍第一師外又有巡防營及少數毅軍而表示助直者爲南陽鎭守使李治雲信陽南路巡緝營統領閻日仁及毅軍營長李鵬舉故趙軍勢力頗不薄弱據聞豫軍攻鄭後鄭州以北鐵路被毁一段新店至信陽間李家寨一段亦被拆毁因是京漢交通有數段梗阻靳旅二團在和尙橋受挫後即折回信陽又與豫軍韓忠信張振奎兩營接戰復退駐武勝關豫軍遂佔領信陽據昨傳豫境戰事已向南段延長信陽方面發生激烈戰事廣水居民紛紛逃來漢口據稱廣水可聞信陽方面隆隆之砲聲豫軍頗獲勝利外人方面亦得信陽方面有激戰之確報因是鄂方派軍運械絡繹不絕武勝關原駐有二師騎兵一團鄂軍第四旅一營七日蕭督令駐廣水第一旅兩營及北洋第一師一營開往增防又令省垣二師砲兵團及漢陽二十一混成旅一團携帶七生　砲二尊砲槍彈二百箱馳往信陽助戰昨八日又將嘉魚二十一混成旅步兵一團機槍二連一律開赴前方又由該旅軍械官薛希曾解去七九子彈七十萬粒帳棚四十架二十一混成旅長王都慶第一旅長潘守蒸均奉令親往指揮留岳二十四師四十七旅亦有一營於八日過漢赴武勝關助戰綜合直陜鄂各軍在豫作戰者共達五萬人以與二萬餘之豫軍相敵對當不至於棘手也又據某方面傳說鄭州事變恐係直軍藉戰勝奉軍餘威以解决久懸不决之豫局蓋吳久欲去趙而代以馮庶京漢路完全隷其掌握趙傑不攻鄭於直奉開始接火之時而攻鄭於直勝奉敗之後傑雖至愚當不出此趙倜七日有急軍至鄂請蕭督制止許州鄂軍停止軍事動作細繹電文頗有可研究之價値也其電如下萬飛急武昌蕭督軍鑒此次發生誤會其間原因一言難盡惟有爲之痛哭而已幸荷吳使明鑒千里諒曲苦衷電商停戰辦法當經電復照辦一面嚴飭前方隊伍一律停戰並由中外人士來署請求公推代表於明馳赴鄭州協商一切此事當可完全和平解决頃接馬鎭守使報告貴省軍隊現已開赴許昌向敵軍進攻之舉現在戰事旣經吳使出爲調解則已不成問題所有許昌方面自當一了百了以免糾紛萬祈吾兄飛飭赴許貴軍制止進行開回原防大局幸甚並祈電復趙倜叩陽」至京漢交通昨日北上軍車可達信陽南下車可達鄭州今日（九日）北上車只達武勝關票車昨今均只開廣水一次可知信陽方面戰事之激烈致北上車又不能通過豫境也（五月九日） 
[奉軍敗後之瀋陽狀况]  
　　謠傳張作霖返奉▲孫烈臣奉召入關 
　　七日奉天某日報云張巡閱將回奉說五日夜某外商處已經接到私電迄六日晨間見城關警察戒嚴詢之果係接張使者至十時餘車始到奉張使卽乘自働車入城出迎人員亦相繼返城關交通始得復舊然據交通機關消息張巡閱本定於今日（六日）早車回奉車抵站時張使竟未在車只有張漢卿旅長張輔臣司令歸來或謂張巡閱在前敵發生障礙不能即返也又據某外報接關裏電訊謂張巡閱已自軍糧城出發目下猶未到奉大約在灤州耽擱之故云云綜合各種情報以觀似未歸說較爲可信也 
　　奉天軍之敗退今雖已證實然北京天津拍發之新聞電報其關於奉軍敗訊者則仍槪行被阻僅依各處之官電略可窺見其大槪茲聞奉軍之敗退因鄒芬之第十六師忽然左袒直軍不肯盡力長辛店之奉軍不得已自四日晨棄其防禦地全部退却其一部搭乘火車一部則沿鐵道路線向北京及豐台方面退却退向北京者因北京警備軍閉門不納故又沿京奉線南退再經北京警備之王懷慶步軍統領所部及中央第九師陸錦所部俱已聯絡直隷軍將退軍繳械至是北京已完全歸直隷軍勢力範圍矣 
　　鎭威軍副司令孫贊堯前日張使來電令即入關當經召集于總諮議·王代省長·王警務處長·喬代督軍即開一緊急會議籌備後援事宜昨日又近接張使催令速行之電乃於昨（五日）晚八時隨帶差弁護衛兵等百餘名乘京奉專車西上代理巡閱使孫烈臣旣已奉召西上其所遺巡閱使一職則暫由黑龍江督軍吳興權暫代並聞吳代使業已通令省内外軍警各機關自今日（六日）起不得請領槍械據聞其存省槍械子彈尙備與直軍决一最後勝利也東邊鎭守使湯玉麟原定爲後援隊自前日聞奉軍戰事不利之電訊即行西上能否達到目的地尙未可知也 
　　財界消息奉天票受戰爭影響漲落無定如五日奉票對金票之價格爲一百三十七元五角及至六日早忽又漲至三十八元七角午後又復落至三十八元五角據聞六日午後之落可爲和平期近之表徴焉 
[外交部抗議俄蒙私約]  
　　勞農政府近即蒙古私訂條約外交部因據李垣報告業於五月一日特向勞農政府駐京代表提出抗議茲覔得其節略原文如次頃據李中將垣報告俄蒙訂約事在執事初到北京時曾經面詢執事覆以並無其事乃日前與執事晤談又以近日報紙登載約文特再提出詰問執事竟認爲事實等語查勞農政府對中國歷次通牒曾宣言「所有往日俄國各前政府與中國所定各約均爲無效並放棄中國領土之侵占及在中國境内各租界並將從前俄帝政府及中級社會人士所掠奪者俱以無報酬永遠歸還中國」今勞農政府乃忽背反前言擅與蒙古私訂條約此等行爲直與俄帝政府時代之對華如出一轍須知蒙古係屬中華民國領土久爲世界所公認勞農政府此次私與訂約旣自食前言復違反公理本國政府實難容忍爲此特向執事嚴重抗議所有勞農政府與蒙古私訂無論何種條約中國政府絕不承認特此聲明卽請轉達莫斯科勞農政府爲要 
[青島胡匪赴海州說]  
　　各報傳青島有胡匪擬擾亂膠濟沿路各地方如民國五年者謠言蠭起草木皆兵致膠州高密濰縣周村及鄕居各農民夜不安枕各處匪徒亦乘機而起嘯聚爲患搶刼擄掠日有所聞上月經善後督辦王正廷到青會商駐青日軍由比司令青島居留能否保護並商議沿線未交以前之防禦辦法由比擔任負責乃嚴令稅關軍械不准放行旅客行踪可疑者隨時防範火車上下隨派秘密偵探隨車嚴行稽查致黨魁計劃無從措施乃向日本租得一破爛輪船在日本不准駛用擬折買舊鐵者名襄陽容積二百餘頓來青日夜修整勉强可行昨日乃載匪五百餘名各携盒子砲並無地項軍械以奉天口音居多數隨帶糧食五十大袋（係一尺半徑之大麵餅也）運往海州登岸議定專運此類出口往海州交卸以兩月爲期惟海州有白寳山鎭守當亦不易登陸現所運五百餘人僅第一批尙有按期裝運之大多數在其後也 
[東三省通訊（隱）]  
　　吉省金融恐慌之一斑▲吉長兩埠以武力　壓 
　　吉省金融混亂錢法毛荒已達極點記者於前此通訊中曾經略述梗槪然尙不若今日之甚也原因傳說不一表面上固受奉直爭潮之影響而幣制複雜現貨缺乏實爲金融混亂之莫大癥結上月杪錢行·滙水暴漲現大洋由九十餘吊漲至一百二十吊金票永衡大洋等均隨之遞漲官帖等於廢紙百物因之昻貴鄕農均以官帖爲本位　失尤巨匯水則分三種銀行每百元加十五六元郵局十五元錢莊十七八元當局以圜法愈壞人心恐慌誠恐發生意外情事特邀同工商會長商議維持方法一面由軍民長官佈告安民併飭警廳派警到市塲彈壓一面由工商會長勸諭商民勿自驚擾現市加以限制期行暫停交易兼之人民亦漸明奉直爭潮並無甚大影響至多不過商業停滯而已斷不至發生他項危險以故日來市面稍見平穩滙水亦已稍落刻下銀行每百元加七元餘錢莊八九元滙局因他種關係照舊未落各金融機關現因直魯地面未穩該二省一律停止匯兌其他省區則須有匯銀人之任何機關擔保證明用途方准照滙惟以百元爲度收買現洋亦然近有一般人多往日本郵局滙欵以其價廉而簡便也惟查省垣之錢行並非自動性質係根據長春行市而定價格之高下當派警彈壓之初不過藉勢力以遏止高抬原非根本辦法嗣經商由長春商會取締長春期行不准抬高市價以故近幾日來得以維持現狀而於此金融緊急中盛傳張使飭令停付政學各費三個月存儲東三省銀行以供軍用給予三分利息事後陸續發還惟月薪在二十元以下者仍照舊發給云云此項消息傳出闔城譁然省立女師範敎員且有提議罷課之舉後經當局剴切曉諭謂政學費均係永衡大洋萬無停付之理蓋與其停止撥付無寗再令永衡官銀號多出此項大洋紙幣之爲愈且永衡大洋之能力不出吉省一步張雖愚不至此由是惶恐漸熄然一般人心理尙未釋也長春快信該埠商會自得吉垣之請求協助維持錢法後當即招集各會董公同議定取締期市辦法如下（一）縮小金額頭等商家每日買賣以十萬元爲限二等六萬元三等三萬元逾額如被查出從嚴議罰（二）上定額數係臨時辦法俟市面平靖再行更改（三）所交押欵頭等商家須奉票兩千元二等一千五百元三等八百元少則不准入市交易（四）各商資本頭等須在二萬元以上二等一萬五千元三等一萬元如有以少報多者查出重罰不貸上項辦法實行後雖未見若何低落亦不至節節抬高刻又經吉長鎭守使誠德堂·警察廳長李怡忱·商同商會正副會長改定三項辦法（甲）期市一·縮短時間每日早八點半開市十點三十五分卽行停止二·非有正當用途不得大宗買賣三·無論現洋鈔票漲價不准過二吊落價以三吊爲止（乙）現市一·每日午後兩鐘開行五鐘停止二·銀市經紀須由警廳發給許可證無者不准入市並須遵守規定辦法三·嚴禁造謠在市除講交易外不得妄議時局（丙）期現兩市均由警派員監視違者從嚴懲辦 
[長沙通信（華）]  
　　湘省將再爭岳州 
　　湘省全體軍官除少數不重要之人物外均已集於省城計有師長魯滌平宋鶴庚旅長葉開鑫賀耀祖唐生智劉鉶鄒序彬鎭守便吳劍學謝國光及其他各軍代表等數十人以前會議多談對内問題如整理財政等項旦已次第實行現所討論者則係岳州問題曩者省城對於此事僅有電舌之爭係因多數文人以爲不宜孟浪從事趙總座爲穩健分子受其薰陶故無表示惟各重要軍官多有與此意見相左者紛紛拍電以爲非即時力爭不可趙乃電令來省以多數取决故爭回岳州之聲浪遂再盛傳一時矣 
　　爭回岳州當先考究直奉戰事與南北戰事湘省高級軍人宋魯謝吳等所發表之意見約分三項（一）直軍勝利岳州更難收回（二）奉軍勝利湘省將受孫文之壓迫（三）湘省領土不完全無以實施省憲經此研究遂多主張警告吳蕭限令退出岳州如不聽從即以武力爲後盾趙見多數意見如此意已活動惟當會議之時第二師長魯滌平未發言第四旅長鄒序彬尙未表示同意故今先從疏通師旅長意見入手定期九日再開會議取决林支宇將於六日回湘林亦極端主張收回岳州之一人各政黨已紛紛預備開會歡迎林氏回湘以後爭岳聲浪必更高唱入雲軍人現因一致對外已有一種建議以譚趙林三派完全携手爲目的推譚爲湘鄂聯軍總司令趙爲掌領全省軍民事宜之省長（總司令廢除）林爲省議會議長此項建議因岳州問題尙未完全取决故未提出惟政黨已紛紛着手似可告成者果如此亦湘省之幸也 
　　蕭耀南派代表朱兆熊來湘向趙磋商岳州問題朱謂蕭督頗願退出惟無吳使命令未便擅行趙總座以蕭爲吳之健將蕭氏何至絕無發言權已令朱兆熊回鄂覆命謂岳州久假不歸無以和緩湘中民意湘鄂親善我（趙自謂）極端贊成惟鄂省無親善之表示我殊不能怫逆湘省之民意云云未知蕭氏如何答覆 
　　趙之省長地位今已日臻鞏固省長之産生法（一）由省議會推選候補七人（二）由各縣團體在七人中决選一人爲當選新省議會之擁趙分子三分天下有其二人有疑各縣團體不能通過者不知各縣知事多爲擁趙甚力者當然可以得其助力譚之失敗係因下野者不敵在位者之故如聯軍總司令一席能成事實亦最好之一調劑法也 
　　湘省請求粤桂接濟子彈一節前已運送一批惟其數甚少僅略示意而已近日孫中山間接向湘人表示如湘有所動作當再接濟並謂湘如一味靜默彼將遺許崇智一部之粤軍再假道湘境以便協同攻贛故湘省現傳粤軍仍將入境惟去實現之期當甚遠也 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[北京各界之裁兵運動]  
　　推王寵惠等與曹吳接洽 
　　北京各界所共同組織之公益聯合會本爲此次戰事發生救濟難民而設現在戰事告一結束該會以我國軍閥私鬭二年兩次遂時時須辦救濟事業若不根本解决則將來之禍循環無窮恐有不勝救濟之日爰於七日下午四時假座青年會邀集各方人物開一大會擬從根本上提倡裁兵先由會長汪大燮報告開會緣由再由劉錫廉報告會務經過並通過速請政府籌欵救濟近畿難民之案次全體歡迎王寵惠報告華會中各友邦希望我國實行裁兵情形及其議决希望我國裁兵之案語極沉痛結果决定發起聯合各界組織裁兵大會推舉王寵惠等四人與吳佩孚及各　接洽必須裁兵之理由副會長惲寳惠亦有演說五時半散會茲將該會致曹吳之電附誌於後本會聯合京師各團體爲救濟兵災而設我公定亂神速人民受惠無量咸謂我公素主和平此次用兵實爲裁兵之前導同人彌深欽仰本會會員提議組織國民裁兵大會以全國共同心理爲我公將來實行裁兵之輔助茲公推王寵惠孟錫玨慕學勛邱潤初四君趨詣行轅陳述宗旨藉聆敎益乞賜接洽並將日期地點先期電示爲荷京師公益聯合會汪大燮等陽 
[田中玉調解豫事]  
　　國聞通信社濟南通信云奉直戰事初告結束河南又有事變發生據督署消息保定轉來靳雲鶚歌電報告河南趙倜宣布嚴守中立實行驅逐直軍出境派人拆毁彰德一帶橋梁鐵路連夜襲擊鄭州所駐直軍當經靳旅及駐鄭之直軍王旅竭力防衞擊退豫軍二十餘里並派隊保護鐵路沿綫今早豫勢不支來電乞助刻下鄭州方面已委陜馮指揮一切約二三日卽可解决茲將田中玉等調解往來各電錄後以明眞相（一）田中玉等電萬急開封趙督軍洛陽馮督軍均鑒天相中國京畿戰禍甫有轉機海内人民方弔死扶傷之不暇乃於魚日突得鄭州警報雙方對峙業經開火又得馮督軍率隊赴援之電萬一搆成大釁是兵禍可望結束於關内者倐又劇發於中州哀我人民仍罹慘刦友邦期望從此灰心涕淚垂膺曷勝怵懼伏念豫省地居中原綰轂天下在馮督軍則爲昔年駐節之地在趙督軍則爲梓鄕統治之邦仁者宅心斷不忍化錦繡爲刦灰擲生靈於塗炭當由各部發生誤會遂致各軍偶爾鬩墻若兩公再以大兵臨之將糾紛愈加難解宿昔同袍至好何事不可磋商務懇煥章兄嚴束所部不再前進周人兄亟飭集鄭各隊速回原駐地點各遵防綫勿事奔衝中玉等除飛電曹吳兩帥轉請極端解釋立弭戰禍外謹請雙方至契專誠聯電勸和釋茲啓釁之小嫌俯念同舟之共濟卽有必須剖白之處中玉等誓當各本赤誠秉公調勸總求和平解决母貽海内之譏古人有言凡舉事無爲親厚者所痛而爲見讐者所快三復斯語掬誠下泣萬祈俯納惠此孑遺不勝臨風縷縷彷徨企幸之至田中玉陳光遠張文生齊燮元同叩陽（二）吳佩孚電濟南田督軍鑒陽電敬悉爲豫事煞費苦心極力勸解良佩舟誼查此舉並非趙督本意係乃弟趙傑所爲佩已致電趙督文曰頃讀我哥歌日通電不勝駭異查此舉本係三弟所爲我哥制止無權故有此舉請我哥迅速决心以寳師長爲豫省軍務帮辦常翼長兼歸德鎭守使合力解除三弟所部之武裝以免地方糜亂其他各事卽不成問題矣是否同意迅盼電復等語務祈近此主張勸告趙督軍下决心痛責乃弟將其所部卽日解散自不難和平了結免致人民塗炭謹復吳佩孚虞印（三）趙倜電濟南田督軍鑒陽電敬悉此次發生誤會其間原因一言難盡現已由吳使出爲調解並電商停戰辦法倜已復表同情並飭前方軍隊停止進行一面復由中外人士馳赴鄭州協商一切當可和平解决惟其中或恐尙有隔閡之處尙祈我兄協請馮蕭兩督澈底諒解爲幸趙倜陽印 
[川省戰機又急]  
　　楊森劉成勛先備戰▲熊克武劉湘爭地盤 
　　月前外間報紙登載川省熊克武劉湘兩軍已在夔萬開戰其實尙係暗鬭未成事實現在方係明爭無可避免也熊氏直接部隊有但懋辛之第一軍喻培棣之第一師何光烈之第五師余際唐之第六師張冲之第二混成旅等在川北一帶臨時聯絡者爲劉成勛之第三軍陳國棟之第七師陳洪範之第八師張成孝之第五混成旅藍世鉦之第七混成旅等在川西南一帶劉氏直接部隊爲楊森之第二軍唐式遵之第二師潘文華之第四師及楊森帶領之第九師劉文輝之第一混成旅李樹勛之第三混成旅袁斌之第四混成旅劉炳勛之第六混成旅等在川東南一帶正在聯絡者爲鄧錫侯之第四軍田頌堯之第八混成旅劉斌之第九混成旅在川西北一帶雙方凖備均甚急切楊森劉成勛兩部日前已在省城安放步哨即屬發動之開端此後能否以兵戎相見須視雙方運用之策略與調人之力量如何耳川中局面自但懋辛離去重慶到綏定爲初次變動之表現自王兆奎（楊森旅長）將離成都到内江爲二次變動之表現先是雖有劉湘與但懋辛突生意見之傳說然尙無從證實現在劉成勛與楊森以步哨相接近屬實無可諱飾前此少城公園王旅之筵宴劉成勛王兆奎均有演說表面似皆開誠相見其實演詞中有「吾輩軍人抱定犧牲主義寗願犧牲個人不能犧牲百姓等語」此種說詞不過敷衍門面語决非眞正能消除意見聞楊森部隊屯集川南王旅孤軍遠戍川西對軍事行動尙多不便特令調到内江以期與瀘州富順自井隆昌各隊集合以期靈活又有人傳說楊森决非忘情於成都者前此特留一旅駐紥成都即含有深意平時不調之使去而在此緊要時期調之不能令人無疑且成都有造幣兵工兩廠每日可出銀元銅元槍枝子彈種種利器不少此次備戰近因即係劉湘解運造幣廠中存銅與兵工廠中存彈而起兵工廠中子彈顆粒未運若將大隊離去成都適以資敵楊森在川軍中素稱能者豈有忽視之理現在作此舉動或因尙有所待未能驟然表示眞態度也川中握有最大軍權者除但懋辛劉森劉成勛外則有鄧錫侯賴心輝唐廷牧劉斌田頌堯等今楊劉（即熊劉之先鋒）旣欲一戰均須有所聯絡現在但劉似已連成一氣反對楊森而鄧賴唐等尙爲可左可右鄧與楊素有聯絡兩人舊屬川北同鄕平日交誼亦洽前歲渝軍西上逐劉存厚楊森竭力爲鄧援助平時又接濟鄧軍欵項不少近又擬保鄧爲第四軍長以期指揮田劉兩軍賴唐實力原屬有限此次特以成都衞戍司令預許賴心輝又以叙南司令預許唐廷牧唐賴原本局促故楊森特以此餌之劉成勛亦曾向鄧田劉賴唐等運動許以就近在成都接濟子彈餉械熊克武現在成都坐觀成敗劉湘現在重慶抑鬱異常川人見此狀况不能不皇皇然引爲隱憂也 
[蘇議會紀事]  
　　第一次大會情形 
　　蘇議會此次臨時會開幕雖已兩旬餘而大會之開成本日（十日）實爲第一次午後三時議員簽到八十四人搖鈴開會徐果人主席正欲宣佈議題黄端履請變更日程將省長交議民國十一年度江蘇省地方預算歲出入總册案提前討論衆贊成秘書長遂朗讀計内務經臨各費七十五萬八千五百四十八元較十年度增加二十萬二千七百九十九元財務經臨各費六十四萬一百六十元較十年度增加五十八萬八千八百三十一元敎育經臨各費二百二十二萬三千四百九十四元較十年度增加三十三萬二千三百九十四元實業經臨各費九十九萬七千九百四十四元較十年度增加五十二萬一千四百零三元共計經臨支出四百六十萬一百四十六元而經臨收入僅二百八十五萬一百四十六元實不敷銀一百七十五萬元因採用量出爲入編制辦法擬於十一年分忙漕蘆屯塲竈各田地每畝帶徴銀元二分五釐約計全年可得一百七十五萬元添列臨時收入以勉符預算收支適合之原則在塲議員對於二分五釐之帶徴頗多疑問而是日行政委員並未出席遂由朱翼雲主張依日程先議他案（一）省長諮詢推舉地方欵産經理處總副董事辦法案錢基厚黄端履馮世德等均有意見發表朱紹文張援主張交付審查結果付審查（二）省長諮詢凡民間捐置之善舉是否適用地方欵産經理處條例第五條第四項之規定請予解釋案許銘範主張逕行咨復朱紹文謂應付審查幷應分别性質訂一條例張援謂諮詢案甚明白旣經縣議會議决確定爲縣有其董事又爲縣公署委任理應適用地方欵産經理處條例至於另訂條例係另一問題不在答復諮詢範圍之内侯兆圭錢基厚等均加討論結果付審查自第三案至第六案皆關於時局問題提案人因事成過去自請撤消（七）黄議員端履提議本届會期應實行組織制憲籌備處選舉起草委員依限制定江蘇省憲法緊急動議案（八）蔡議員璜提議省憲急要請速賡續前案籌定進行案（九）董議員增傳等提議修正江蘇省制憲規程案三案一併討論張援謂本省制憲規程經上屆本會議决七八兩案提議案行九案提議修正性質不同應先表决七八兩案再議第九案朱翼雲龐振乾張福增王師曾等亦主張分别表决劉文輅陳謨吳輔勳等主張一併付審查爭執許久已過法定時間遂無結果而散 
[杭州快信]  
　　外交司法兩部電浙國際調查委員會現展期一年來華實地考察司法狀况全國司法會議亦將展緩三個月實行 
　　本届絲綢業受北方戰事影響一落千丈立夏節後本機停織鐵機半停半織各料房一律休業須俟陰曆六月一日開工 
　　今春蠶種殭斃居多收成歉薄早可决定省立蠶校校長朱文園會同敎員傳調梅赴餘杭嘉湖一帶實地調查施行補救方法已呈准敎育廳給假起程 
　　外海水警廳長來偉良因會剿海盜問題昨來省面謁軍民兩長磋商辦法 
　　本月份中等以上校長會議定十三在廣濟校舉行 
　　兵工築路案浙軍駐牟山湖之一師第三四兩團兵士已一律出發所圈民地逐購逐築各營官長（如甲連兵士派工卽歸併乙連辦理）反無所事三團團長余顯文現又設立軍官團業於前日成立 
[南京快信]  
　　豫事調停昨聞忽又决裂馮玉祥已抵鄭州趙傑部被直軍靳旅及十一師二十四師痛擊大敗豫軍寳德全師全部潰散馮已下總攻擊令開封卽日可下 
　　隴海路被豫軍拆毁後郵件現由京漢車轉遞趙倜之參謀長戴熹刻尙留寗 
　　津浦通車後北上二號及南下車已恢復原定時刻所有貨車因被扣留軍用一時尙未能集中故上下貨車尙停 
　　邊守靖孫發緒昨均來寗晋謁齊督接洽時局 
　　日本貴族院議員西尾子爵等昨由蕪湖來寗旋偕日領深澤暹晋謁齊王兩長晚七時兩長在軍署設宴歡迎温交涉員劉參謀長均陪席 
　　法政校長王汝圻·五師任誠·八中李荃·十中張倚·十一中楊友熙·一農汪惪章·一女師張昭漢等因欠發敎育經費昨晉謁王省長請設法維持 
　　五中校長童斐辭職省廳批令慰留 
　　金陵大學辦署期學校七月初旬開學男女生兼收 
　　財部改委曹元度充蘇官産處長兩長以現任處長孫啓椿人地相宜特會銜電部留孫 
　　江寗西北各鄕圩堤被水冲塌昨韮菜扁擔各圩圩董均來省呈請速撥春賑欵項動工興修以禦水患 
　　省署昨日牌示署江都縣知事王聞長調省另有差委遺缺以分蘇任用縣知事江慕洵署理 
地方通信 
[松江]  
　　金山女學生旅行來松金山縣立女子第一高小校全體學生本月十日由洙涇雇舟由該校宣校長體操姚敎員率領來松午刻抵松即在船中午餐旋即整隊上岸參觀私立景賢女高及縣立女子一高兩校聞該校學生尙須在松盤桓一日定十二日返棹回金 
　　青浦縣催築圩岸去歲蘇屬水災以青浦爲最甚溯厥原因皆以松青毘連各境山勢蜿蜓地形低下水道又復狹隘一遇雨期水流盛漲田禾即遭淹没現該縣知事爲預防水災計限令各圖地保强迫各農佃各就自畸之沿河田畝高築圩岸其應築高度均先由縣測勘限以尺度並隨時派員巡察辦理頗見嚴厲云 
　　夏令衛生之警務處通令江蘇警務處以現在節屆夏令公共衛生極關重要爰頒關於愼重衛生之各種取締章程飭縣轉令各警區遵令取締計取締理髮業章程十五條其重要之第三條在限制有瘡疾者之營業取締飯館章程十一條其三四五條在限制發售臭腐之魚肉蔬果並整潔應用物品取締茶館章程六條其第五條不准售不潔不沸之水取締浴堂章程二十條重在清潔浴池排洩穢水以上各種規則連同暫定違章罰法已由各警區印發各該業遵辦矣 
[奉賢]  
　　第一國民學校之五九紀念城市第一國民校於五月九日開國恥紀念會全校學生齊集禮堂内由校長朱醒華演講國恥歷史並勉學生勤求學問以期雪恥云云是日天雨故游行之舉作罷 
[嘉定]  
　　南翔義務小學落成南翔義務小學於前清光緒末年由許蘇民君創辦迄今已十三載現有學生七百餘人内分國高商三部成績頗著民國八九二年因校舍不敷曾次第募建校舍十餘幢乃因仍不敷用故自上學期起由許君募得欵項三千餘金添建校舍六幢爲商業部敎室之用業已工竣定於本月十四日行落成典禮已由該校印發請柬遍邀各界觀禮矣 
[常州]  
　　部令調查宜澄電車武進縣公署昨奉蘇常道尹訓令云本年五月三日奉省長訓令内開准交通部咨開據震華電氣機器製造廠董事長施肇曾呈稱查江蘇宜興江陰兩處爲出産富饒之區平日交通僅恃内河小輪運輸載客深感困難擬自常州建造電車直達至宜興並至江陰以利進行請核准備案等情查該廠爲便利運輸補助交通起見建造常州至宜興並至江陰電車事屬可行應准備案惟該處路線適橫斷滬寗鐵路應於測勘定線時與滬寗相交之處其路基高度或高或低均無不可惟不得與滬寗鐵路取同一之水平面以防衝突而免危險並應依照電氣取締條例繕造各項書類呈同測勘情形到部以憑核辦除批示並咨行内務農商兩部查照外相應咨請查照等因准此查該廠建造電車行駛武進等縣經過地點與地方有無窒礙合行令仰該道尹派員查明呈復核辦此令等因奉此除委員虞廣縉前往該縣詳查具復核辦外合行令仰該知事知照一俟委員到縣即便協同調查由委員呈復核辦傳知該廠查照此令 
　　商團領到槍械武邑商團上年呈請部省長官核准向湖北兵工廠價購新槍六十枝四月間派吳省吾赴漢繳價該廠僅發民國十年新造八米里一口徑步槍六十枝並練習用空包一千數百發至於實彈因時局尙未解嚴須隨後請運補發以資愼重所有槍枝空包業於昨日運常矣 
[鎭江]  
　　溧陽公園之籌備溧陽公園早有開辦成議嗣以經濟關係遂致遷延今由邑人陳人厚沈宗璜等繼續籌備進行於上星期二召集董事會議决分工程文牘會計庶務四部辦理一切事宜幷公布園籌備處章程及董事會細則擬在城南空地建築現已大致就緒一俟的欵有着即尅期興工矣 
　　江北改種早禾江北高寳鹽阜興泰東下河七縣近三年間秋水暴漲開放各壩低田淹没盡成澤國致晚稻收成無望本年各該縣農民爲預防開壩起見將低窪之田改種早稻以期有秋現屆初夏各縣農民已紛紛插秧忙碌異常聞各該縣知事亦出示勸農改種早稻云 
　　麥價漸跌本年四鄕麥收可望豐稔一般囤戶紛紛將陳麥發售價格因之跌落昨日開盤江北陳小麥每石已跌至六元五角轉瞬新麥上市須看再跌云 
　　溧陽五九日之宣講溧陽此屆國恥紀念日除學界方面輟課一日遊行演講外該邑通俗敎育館潘主任亦請沈潤洲王平陵二君在縣署前演講沈君講題爲國恥與敎育語頗懇摯王君講題爲國恥紀念日與今後根本的救國方略大致謂今後雪恥方法祗有從改造農村入手竭力發揮農村改造的意見聽衆數百人莫不大爲動容 
[揚州]  
　　鹽船要求加費之接近十二圩十八帮江船戶代表羅步蟾等由圩地來揚要求各岸商人酌加水脚减讓滷耗經商人方面推楊君繩武與之接洽結果允予分函各商徴求同意預計夏曆五月即有折中辦法故該代表等已於十日回圩矣 
　　籌議小學聯合運動會江都第三次小學聯合運動會事務部於九日下午假省代用商校開第一次會議公同推定杜鎏輝爲主任並請鹿威陵爲評判長决定本月十五日爲報名截止期十九二十兩日假公共體育塲舉行其節目國校以團體操爲限高等學校以田徑賽爲限 
[清江]  
　　黄家圩刦案漣水黄家圩於上月二十四日被搶並被擄去富室朱張袁三姓蓋是日上午因保衞團開往救護王培英（警備隊排長）匪遂乘隙而入以柴車十餘輛藏鋼槍於柴綑中至十字街心將鋼槍一齊取出向四面亂擊居民紛紛逃避惟有聽其搶掠迄日落始退將朱張袁三姓抬去聞現各勒索四千元限日交至阜寗某鎭否則即行槍斃云 
　　漣水糧船被刦漣水於一日夜間有糧船三隻停泊大關聞自張渡航來係售米北返者忽於是夜二更突來小船一隻擁出二十餘人身着灰色短襖足踏黄布鞋各執鋼槍云係搜查匪人者詎至船後即舉槍向船戶索錢並將所有衣服一齊拿去船戶只得聽其搜羅至全船一空後始登岸向東北而去 
　　西壩謀殺親夫案續聞西壩人孟慶濤被其妻及姦夫殺害一案經屍兄孟慶波投縣請騐後七日淮陰縣知事朱玉峰即派鄭承審員前往西壩大渡口北沙灘察看一切並檢驗殺害地點今日（八日）縣署又飭令法警將慶濤頭骨一顆携至縣署詳加考察結果委係殺害毫無其他徴驗惟人民以縣署檢驗骷髏向所未見故往觀者甚多云 
[南京]  
　　曁南歡迎熱心華僑南洋檳榔嶼華僑陳君新政爲該埠實業界領袖十餘年來對於國家社會各種公益無不竭力提倡而於僑界敎育尤具熱心曾任新加坡中華學校檳榔嶼華僑中學總理多年前歲英屬敎育條例發生華校註册問題陳君因此事在僑學方面大受打擊即起而竭力反對結果無效反被迫令出境陳君不得已遄回本國本月八日陳君偕林君贊培王君志莘由滬來寗參觀曁校當由校中開會歡迎並請其演講陳君再三勉勵各生努力求學大致謂華僑再不振興敎育茫茫大地恐無我輩立足之所云云語語警人聞者無不動容林王二君亦有演辭立論均以華僑責任重大對内對外非力增智識不足以應世界潮流勗勉諸生散會後陳君即由校中職員伴同游覽明故宮等處下午即附車赴錫山公幹聞星期四即回滬乘輪返厦門辦理報館事務 
　　五九日之曁南童子軍南京國立曁南學校童子軍團自本學期創辦以來學生興趣盎然精神百倍故進行異常迅速初級功課業已修畢因在國恥紀念日舉行宣誓典禮並表演童子軍劇寓童子軍功課與價値於戲劇之中其感動力至深且摯一時來賓鼓掌雷動僉謂五月九日之國恥不出數年當悉爲洗雪殆盡云 
　　寗一女師之國恥紀念會省立第一女師範五月九日因紀念國恥放假一日在校學生全體茹素以是日所省膳費捐作贖路之用是日午後二時開會請張默君校長演講二十一條内容及巴黎和會並華盛頓會議經過情形復以『知恥近乎勇』『學子宜進德修業不可僅注意此一日』等語以訓勵諸生敎員謝公展君亦有切實勉勵之演辭學生亦相繼演說舉座莫不惑奮 
[嘉興]  
　　商業儲蓄銀行開市期商業儲蓄銀行業經董事會議决定於陰曆四月十八日開市是日該行特備茶點邀請地方人士前往參觀所有該行内募辦法共分營業會計出納庶務等四科茲將辦事人員錄下營業主任壽質仁金仁壽股員萬頌如高雨辰陳淇菉吳小劍仲拓臣顧宏君會計主任高時傑吳啓明股　朱芸孫朱麗昌張仲殳高伯森出納員袁彗士徐保民虞調生張仲如庶務錢式齋王瑞生經理室司書卜幼勤 
　　絲廠籌備收繭東門外鹽倉橋堍所建之緯成公司裕嘉絲廠原擬今春即行開廠嗣以乾繭缺乏故致延遲現該廠以新繭即將上市特籌大宗現欵收買鮮繭以便繅絲工織所有繭灶亦已飭匠造就至開秤時期及鮮繭價格再行隨市臨時酌定業已通告育蠶鄕民將鮮繭携往該廠售賣矣 
　　小兒天花盛行近日城廂一帶已種牛痘小兒多發生天花甚至瘢點滿面看護不愼輙多殞命且傳染迅速故家有兒童多有再種牛痘以防危險者日來牛痘醫生頗形忙碌云 
雜評一 
[奉天省議會（默）]  
　　助奉助直或因地位之關係或因見解之不同而各有所偏袒固無足怪也所可怪者戰前助奉以攻直而戰後忽又助直以攻奉如此反覆無常主張無定則眞不可解矣 
　　然爲官者欲保全其官之地位爲軍隊者欲保全其軍隊之地位不得已而勉强爲之前之媚奉非媚奉也畏奉之勢力也今之媚直亦非媚直也畏直之勢力也如是則雖前後矛盾吾人猶將恕之 
　　若省議會者爲代表民意之機關主持是非公理而不畏强禦者也乃奉天省議會前之媚張以駡吳惟恐不至今之駡張以媚吳又惟恐不盡官吏軍隊之逢迎張吳尙不如是之淋漓盡致而議會靦然爲之是豈亦不可以已耶人不可以無恥以無恥之人而代表二千萬之奉民不特喪失議會之人格卽奉天全省人民之人格不幾爲議會喪盡哉 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[公廨對於潘頌衢改籍之判詞]  
　　限潘三天内投案聲明再行决定 
　　閩省製造局總辦劉式淵於本年一月九號與本埠棋盤街同益公誠記報關行主潘頌衢訂立合同劉付給潘定銀一萬五千兩由潘承辦德國名廠製造之船機四架此項合同共書兩份係尹某作證簽字後各執一份潘收到定銀並未照約履行遂成交涉上月十一號劉派委陳士平來滬延愛理司律師訴於公共公廨以潘有逃避意思故公廨即簽發特别傳單並給諭將該報關行財産施行假扣押潘奉到此項傳單堂諭延古沃律師致函公廨謂潘已入葡萄牙國籍不受公堂管轄將原件璧回彼時葡領無公函到廨爲潘證明係入葡籍迨至本星期二愛理司律師偕其當事人劉式淵之代表陳士平將所訂合同及潘所出收到定銀一萬五千兩·蓋有同益公誠記報關行圖章之收條呈案俞襄讞與英副領事包克本氏認原告證據充足缺席判决原告勝訴並給諭將新重慶路潘之住宅財産發封備抵後葡總領事始致函公廨謂潘生長於葡屬之澳門地方且於一千九百十七年投入葡籍公堂無權管轄等情於是潘頌衢亦延穆安素帮辦斐斯律師於昨晨乘正會審官關絅之君與英包副領事在第四民庭審案之餘到堂聲請謂潘實係生長澳門並已入葡籍本案不受公堂管轄時愛理司律師起稱被告對於管轄問題若有辯論應先自投案提出證據今本案已經判决欲辯已遲且被告早知有人控告猶敢於公堂禁諭頒發後將物件搬移葡領事署亦已於四月十六號卽知被告被人控告乃直至本案判决後始來函聲明潘入葡籍無非冀以一信而欲干涉公堂管轄權若必以被告係生長澳門則請公堂予原告相當時間俾提出種種證據證明被告潘頌衢確係蘇州之木瀆人惟潘今旣未到案其代表律師又非正式請求公堂對此可以置之不理云云中西官遂退入休息室磋商良久復升公座首由關君宣讀華文判詞云本公堂主張無論何人一經被訴飭傳如對於管轄問題有所辯論應即投案聲訴不得公然抗傳不到况據聲明理由本公堂自當根據中國法律及中外條約並查核案情决定該聲請人應否仍受本公堂管轄不得僅因生長外邦即認爲外籍並不得僅因入籍註册即可避免本公堂之管轄權嗣後對於此項聲請不當僅據被告生長地並應注重被告原籍所在地或被告在内地置有地産以及被告營業是否使人信爲外籍或信爲華人或隱藏其外籍僅於遇有困難時而試用之以上種種事理均須一一審查明確始行决定本公堂應否管理也本案被告飭傳未到業經缺席判决原告勝訴茲准葡萄牙總領事函稱該被確入葡籍於一千九百十七年註册生長澳門等情本公堂對於葡領主張自應尊重惟僅此信函仍不得認爲避免本公堂管轄之充分證據被告或對於本公堂此種主張尙未了解以致迄未到案姑准再限三天由該被投案聲明再行决定應否受理可也英領包君繼亦宣讀西文判語其詞極長所持主張聞與華文相若云 
[徴集濬治揚子江意見之省令]  
　　江蘇省長公署訓令江南北水利局曁江寗句容江浦六合儀徴江都丹徒丹陽揚中武進泰興靖江江陰南通常熟海門太倉寳山崇明如臯等沿江二十縣知事文云爲訓令事案准揚子江水道討論委員會咨送工程師柏滿視察揚子江自漢口以迄上海情形報告書業經開會議决先行發交揚子江技術委員會審查一面分行沿江各省徴集意見等因並附柏滿報告書到署察閱報告書内載有擬通行長江流域各省官憲請其備具節略載明各該地關於長江各種問題詳細陳述交由柏滿等考量等語查外國工程師無論其學術如何深造而沿江各地對於長江各種關係非所素讅倘非由地方機關熟悉情形者指導明白斷難得其詳細即將來視察結果亦必難期其適合然外人素崇資望信任柏滿甚深我沿江各地方機關如不於此時告明利害關係令其計及將來一經勘定外人必多慫恿揚子江技術委員會必不敢稍持異議斯中央不得不憑其報告作爲計畫之根據及至憑籍已定如沿江各地方尙欲加以修正恐難有濟本省長爲注重地方利害起見准咨前因除咨復並分令江南北水利局南北濱江各縣外特行抄同咨復原稿令仰該總辦知事悉心研究凡關於所屬濱江各縣地方曁各縣河湖持長江爲宣蓄門戶及沿江各圩岸受江水漲落流向衝刷沙洲淤塞之危害者切實調查分别縣名地名現狀曁危害情形附陳希望濬治之意見詳細列表限文到一個月内呈候彙核辦理事關地方永久利害該總辦職司水利各該縣知事身任地方官吏爲地方謀利防害責無旁貸此係特令之件母得視爲具文切切此令計抄咨復稿一件江蘇省長公署爲咨復事前准咨開查本會業於本年二月六日成立曾經通行查照在案本月十日開第二次常會經本會將柏滿工程師視察揚子江下游情形報告一案列入議事日程當即開議由各會員大體討論後僉以該工程師所擬辦法對於航行頗爲注重而於沿江各省之灌漑防災等事似亦應兼籌統顧俾利推行主張以本案先行發交揚子江技術委員會審查一面分行沿江各省徴集意見以免曠日持久旋付表决經全體可决通過除將該案發交揚子江技術委員會先行審查外相應將議决情形曁該工程師原案一件咨請查照辦理並希見復等因當以附件未准隨寄函請補發茲准函送前項報告到署准此查閱該工程師柏滿原告書内載其視察目的僅爲江流之長闊行駛之障礙以及目前助航行之辦法三種已屬偏重航行而其附列一表又甚簡略無甚可供研究之處惟内稱擬通行長江流域各省官憲將各該地關於長江各種問題詳細陳述一節尙屬知沿江各地關於宣洩灌漑及沿岸漲灘視爲重要較爲可取蓋揚子江水道爲吾國中部精華所繫現値開放門戶潮流爲抵制外人越俎起見關於航行障礙自應積極整理而沿江各省河湖持此江爲宣蓄門戶曁沿岸各地受江水漲落流向衝刷沙洲淤塞之危害者亦應妥爲計議此國人與外人設治之目的不同而治本國河流與治外國河流之手段有異也明乎此始可與言治江否則於國家於地方直無利耳擬請貴會詳細研求愼重議定下次視察目的一以地方河流農田利害與輪舶航行並重爲主旨庶爲得計准咨前因除通令辦理水利各機關曁沿江各縣查陳利害情形附述希望意見再行彙核咨達外相應咨復請煩貴會長查照爲荷此咨揚子江水道討論委員會會長江蘇省長王瑚 
[京津乘客郵件昨日兩次抵滬]  
　　奉直戰後京津津浦車已於九日恢復交通北來郵件本係十日夜間可到因前日津浦車遲到十小時之久故由寗開滬之特别快車未及運來至昨日早晨六時五十分始由由寗來滬之夜快車第一次運到 
　　昨日（十一日）滬寗路由寗開滬之特别快車（通車）因津浦路由京開浦之特别快車到浦遲二時之久該車等候通車乘客渡江搭車抵滬已十一點鐘計逾時一點鐘由京津南下之乘客昨爲第一次抵滬 
[日本貴族議員到滬]  
　　日本貴族院議員根津星島等四人於昨日（十一日）由寗乘車至蘇州車站下車當日即乘快車於十一點到滬日總領事船津君及副領事均至車站照料 
[王正廷北上]  
　　魯省善後督辦王正廷博士及秘書等六人昨（十一日）晨乘滬寗路花車掛在由滬九點三十分鐘開行之特别快車赴寗轉津浦車北上滬寗路洋文秘書長朱庭祺奉令暫調膠濟路車務處處長隨王博士同乘花車前往履新 
[顧維鈞之世界大勢談]  
　　英法德之近狀日諾瓦會議前途 
　　國聞通信社云本社記者昨晤顧維鈞公使談及各國最近狀况據顧使云歐洲經濟情形兩年來似乎無大進步蓋國民負擔太重而政府又未能過於減稅去年英國工業頗形困難工廠停頓者迨有十分之六失業工人至逾二百萬衆至今猶不下百二十萬人也幸裁兵事已經實行全國陸軍合印度兵亦不過二十二萬人華府會議後海軍亦决裁减一年約可省四千萬鎊云法國戰地恢復事業進行殊非易易法人總認德國可以按期照付賠欵而實際上德國能力有限德法久於相持人心遂致不定資本家於投資之事不能不徘徊躊躇英法輿論每多牴牾此由英國歷史上慣性不願有一國在歐洲獨霸故每裁抑法國之主張然而英之活動不局於歐洲而實欲馳逐於世界故於法國亦非不能相讓者也德國陸軍現僅十萬海軍則完全消滅飛機亦禁止製造十年或十五年以内軍事上當不能有所發展惟希望以科學實業開拓其運命而已德之資本家今多遷徙外國而國内奢侈之風近亦大熾跳舞場劇館酒店極爲繁盛蓋以賠欵旣重人民雅不願力作以爲協商國服役也但此種情形不過出於一時之刺激預料不致久於自暴自棄如是至於日諾瓦會議當初希望甚大近來似有虎頭蛇尾之勢蓋國際之事非各方面開誠布公殊難進行俄國承認問題在英國似無成見在法國則以經濟關係似猶有反對之意此事要非急遽所可解决者也云云 
[顧維鈞抵滬後之酬酢]  
　　駐英公使太會全權代表顧維鈞博士挈眷與參隨各員於前晨抵滬已誌昨報昨日午後顧使偕同交涉公署洋文秘書楊小堂乘汽車詣松滬護軍使署拜會何護軍使次往謁蔣總司令王道尹徐警廳長沈知事幷詣總商會謁聶秦正副會長聞今日尙須謁縣商會曁江蘇省敎育會會長 
　　又聞本埠政界如許交涉員何護軍使等已定本月十六號晚在交涉公署設筵公宴顧公使幷請修改稅則委員會正副主任及會辦邀本埠政商各界領袖作陪 
[吳佩孚電謝海軍援助]  
　　本埠海軍界日前聞直軍戰勝大敗奉軍於軍糧城後當卽電吳致賀昨日海軍總司令公署接得天津新車站吳氏發來回電大致稱謝海軍之援助並謂各將士戮力得以克奏奇功現正辦理收撫先此電聞吳佩孚佳印云云 
[鄭州安謐之滬聞]  
　　豫省兵警本埠各方面傳述已就平定詎日昨忽有某方面一種消息謂趙傑陣亡某紗廠遭燬等語嗣經詳探據本埠豫豐申賬房云昨接鄭州九號晚八時五十分來電云豫豐紗廠由馮督軍特派軍隊保護始終安全無恙該廠總經理穆藕初君並已代表該廠全體專電致謝軍官保護商民之　矣云云是鄭州方面不但現已寗謐卽先此亦無何等大損害也 
[豫省戰事中之紅會電]  
　　中國紅十字會總辦事處致河南電（一）河南趙馮督軍偉鑒兵兇戰危豫省復起紅十字會負有救恤之責已分電鐵路沿線之安陽許昌信陽開封洛陽滎陽河陰各分會尅日出隊救死扶傷用特報聞並乞傳諭前路官兵一體知照優待深爲公便（二）河南安陽許昌信陽開封洛陽滎陽河陰各紅十字分會鑒豫省戰事又起望即出隊救護除分電趙馮兩督傳諭前路官兵一體知照優待外希接洽 
[航業要訊]  
　　南洋航務種種▲大宗仰光米續到 
　　汕港粤之南洋航務近已漸見恢復略誌昨報現在由港粤來滬之進口貨已可有滿儎運來但從上海裝赴港粤之出口貨以辦貨者之意存觀望猶未十分恢復原狀邇日滬上三公司往南洋各船其出口營業尙祇十分之四所以每輸開出時各貨艙大半空虛據進出口業中人云在五月内之南洋出口貨恐難達到滿船貨之情狀云 
　　爪哇星加坡等處之荷蘭糖邇又有大宗貨之輸入好時之南洋班輪天祥之馬尼拉船及福來之兼行爪哇各船刻下均有裝載荷蘭糖來滬之訊若太古怡和之車糖已月餘未有大批貨裝來矣 
　　上海金銀輸運向以港粤兩處進出爲最多大條銀之出口及毫洋之運入在去冬幾無輪蔑有本年自海員罷工風潮解决後三月内曾有多數生銀運往港粤但一至四月便即中止其原因則（一）港粤商停辦（二）歐美裝來缺乏至今以粤中金融上之關係更無購辦大批生銀運至港粤之事昨據銀號業中之某君云條銀出口恐一二月内殊無希望也至於毫洋入口以江海關檢查新幣流入之嚴粤當局更有禁止輸出之條本埠雖有需求祇可略購老角若新毫則勢難運入昨日太古之蘇州輪來滬大德昌有十二箱老角裝來船甫到埠便由該行先將此老角呈送海關備驗因非經允可不得擅起也 
　　大英公司現派高鴨家號·脫黎温腦號·亞白勒號·麥蘇拉號·烈脫寗號·那磐杜號·曁拿希爾號·等大批貨輪自四月二十七日起從仰光續裝大宗白米數十萬石來華在上海·香港·厦門·三埠起卸據該公司云四月份起運華之仰光白米先後已經裝出及現在起運者計達五十萬石以上猶有存積之米甚夥候輪裝載總計本年仰光米之輸入中國者不下二百萬石故續來者正多也至於高鴨家等六輪在此月内均可到申起卸云 
　　昨日法國郵船公司之包島斯輪出口運出湖絲四百三十件絲頭三百七十件茶葉四百七十七箱府綢十箱天津羊皮五十箱花衣五十包古董玩器二十二箱 
　　怡和洋行之雷爾吐號Ｒialto係新由美蒙輪公司派來中國之船從澳洲之新金山直接開抵上海現已進口本日即須駛往倫敦亭堡又有北京城號即於明日往德尙有紐約巴拿馬線内新近造建一萬五千噸排水量之巨輪佩奇但城ＣityofＢagdad號現定下月三日開始東航來華云 
　　法郵公司經理彙成洋行ＣhargeursＲeunis之新開中法郵船班輪英皮號初定今日到滬昨日該輪發來電訊謂十日方自海防駛出故必至十五日始克抵申進口後將在法公司碼頭抛泊河筒云又該公司自有之郵船盎高爾號今亦改緩一天出口更定二十七日由滬赴法云 
　　今日怡和洋行之財生　　港粤上海有洋紗一千餘件裝去此貨均爲中國自出之本廠華紗云 
[日警急捕吳宗義之賞格]  
　　十一日上海日日新聞云與田村忠一共謀脫逃之刺客吳宗義迄未捕縛日本官憲及租界當局在市内外一致博力搜查日官曾懸賞五百元近爲謀迅速縛案起見賞格增至三千元經由虹口巡捕房公布是爲日本警察界之特例此項賞格不論何國籍人將人交付於逮捕者或通風導引因而緝獲者一幷發給此法極爲秘密故自己决無危險之憂云云 
[張欣生毒父案大理院之判詞]  
　　張欣生朱健臣朱潮生仍均處死刑 
　　張欣生用藥毒斃伊父張駕雲一案經江蘇高等審判廳判决後張欣生等不服判决提起上告現得確息該案已奉大理院判决張欣生上告駁回朱潮生朱健臣原判撤銷（原判列刑）改判仍處死刑全案卷宗已發還江蘇高等審判廳一俟呈准司法部即須照案執行茲錄其判决主文如下原判及第一審判决關於朱健臣殺人罪刑及執行刑並原判關於朱潮生殺人罪刑及執行刑之部分均撤銷朱健臣殺人之所爲處死刑合以原處販賣鴉片烟及吸食鴉片烟各罪刑應執行死刑朱潮生殺人之所爲處列刑合以原處開設館舍供人吸食鴉片烟及聚衆開設賭場營利各罪刑於主刑應執行死刑其他部分之上告駁回中華民國十一年四月十三日 
[電請持公債信用]  
　　上海銀行公會錢業公會致安格聯電云總稅務司鈞鑒敝會前接財部支電整理公債基金已由本部按月照撥並無變更之事等語務請貴司按照財部支電根據條例切實辦理至紉公誼上海銀行公會錢業公會 
　　華商證劵交易所致北京電（一）北京大總統國務總理鈞鑒公債自定基金以後信用昭著舉國仰賴比聞本届還本付息基金竟爲鍾財長挪作别用並擬停付基金一年曷勝惶駭公債端恃信用不容稍生疑慮基金動搖信用破裂不獨擾亂金融且將危害國計鍾財長動用公債基金及其停付計畫如果屬實是直喪心病狂不顧大局誤國殃民人所共棄敝所爲上海流通公債唯一機關自得前項消息目覩債價之暴跌市面之恐慌危象已呈難安緘默務懇迅賜徹底查究公布全國一面對於公債基金令行主管機關仍照向章辦理以安人心而固國本曷勝迫切感禱之至上海華商證劵交易所叩眞（二）北京總稅務司台鑒頃閱京銀公會青電公債基金　爲鍾財長挪用並擬停付基金一年曷勝惶駭公債關乎國家根本大計基金動搖信用破裂危曷可言除逕電府院懇予鞏固基金尊重信用外素仰貴處保管公債基金守正不阿敢乞迅與財部嚴重交涉確保基金之安全用堅公債之信用商界幸甚（又致北京銀行公會電同） 
[東陸提倡贖路貯金之廣告]  
　　贖路貯金本埠銀行界一致贊助早誌前報茲屆開始之期不遠本埠南京路東陸銀行特於門口遍貼各種圖畫廣告其問答一則頗令人注目茲錄之如下（問）現在中國頂要緊的是那件事（答）外交上的收回山東問題（問）收回山東是怎樣辦法（答）先要拿錢去贖膠濟鐵路（問）這種欵項怎麽凑募法呢（答）聽國民自由你如愛國請你到東陸銀行去貯金語極通俗頗能使一般社會了解云 
[南京贖路進行之滬訊]  
　　學生會致余日章函 
　　本埠籌贖膠濟路委員會長余日章昨接南京學生聯合會會長楊嘉猷函云前聆敎誨於寗邑公共演講廳對於贖路事宜發揮詳盡我南京學生聯合會早於三星期組織籌欵贖路委員會所發通告前已披露報端諒邀台鑒並評議部議决定於五四紀念日大舉遊行演講贖路等事以喚起人民注意後因南京已告戒嚴官廳屢次勸阻不得已乃於該日在學生會所開新舊職員五四紀念會所到各校代表以及歷屆職員共有五六十人大有蓬蓬勃勃之氣象並衆言無論如何五九紀念對於贖路問題當有一番舉動以追隨上海之後但於上海贖路運動如何進行以及集股公司如何組織不大明瞭請先生指導一切組織章程代賜數份以供借鏡並請公暇來寗講演因此間五九前後擬聯絡紳商軍警省議會各界組織贖路委員會先生如能來寗加以鼓吹成數必大也云云 
[遷塚案縣令慈善團復議]  
　　遷讓法租界義塚一案慈善團又奉縣令以奉省令（文略）仰察酌情形會同各慈善團妥籌辦法以息紛爭具報查考等因到縣查此案業經同仁輔元堂董事會議决由縣函知法公董局查照似難全部變更茲奉前因合行訓令仰該團仍交董事會妥籌救濟方法公决具復以憑轉呈現慈善團正在召集會議云 
[安愼坊之收捐權問題]  
　　聯合通信社云北四川路安愼坊房主代外人徴收房捐一事閘北商民羣起反對曾誌前報日昨外間有人傳說謂北四川路里巷及店舖房捐本有數處歸工部局抽收今安愼坊之事不足爲奇記者（通訊社）不能無疑 
 
 

Page 14

 
 
[昨日之棉紗市况]  
　　昨日棉紗市價尙稱平穩交易所標凖紗價現期略小遠期好起數錢現紗平平三品紗略小數角美棉亦小數磅音客帮現本紗交易仍暢天津帮自因戰事止裝以來茲奉軍已完全敗退地方恢復秩序故該帮已入手買貨購辦十六支豐年日紗十六支人鐘本紗一百數十包川帮買十支現本紗一百五十包其餘汕頭青島威海衞江西野雞蕪湖等帮共買本紗日紗約有一千四百包交易尙旺漢口帮現聞鄭　　處軍事已平亦有動辦之意因現貨缺少故未買進　　下　家存底極薄恐客帮漸動紗價乂須升騰矣 
　　聞近日紗價之醞釀不起由於一般紗號組織一空頭公司在取引所或交易所將紗價撳抑一方面廠家寫貨或買東紗備抵售出之標凖以抑小爲目的可以隨時操縱是以現貨每被標凖價帶小各紗廠對於此項公司適居反對地位際此新花尙未萌芽陳花高貨已乏外植美花受災印棉亦漲且不合滬廠所仿各支棉紗之用故有人建議減少錠子出數停其若干部庶幾免於損失惟雖有動議尙未實行也 
[昨日之金融市况]  
　　昨日現幣市價上午爲七錢二分七釐下午七錢二分六釐五比較前日小去三毫七忽半四月半期洋已滿期無市現洋寗浙兩廠仍續有裝到繭市用途尙未大動故市面平穩 
　　銀拆上午三錢五分銀根轉緊因北方有現欵需要之故下午二錢九分比前日大五分匯豐收欵三十萬其餘道勝花旗麥加利等各銀行亦有三四十萬兩 
[友華銀行滙市報告]  
　　昨日友華銀行滙市報告云十日倫敦大條銀價近期長一二五遠期未動紐約銀價升至七角零一二五倫敦紐約匯價爲四元四角四分七五今日此間各國匯價値美金長至七十六元羅比縮爲二百五十八枚零二五佛郎爲八百三十枚餘均未動市况由堅而轉硬英磅成交價近期至七月份交貨三先令六便士二五美金成交價五月份交貨七十八元二角五分六七月份交貨七十八元其後購進者卽多照此價收盤時雖已不如日間之硬仍極堅定昨日倫敦市塲印度購進現銀少許收盤時市况堅定紐約市况見硬 
[建築材料之市况]  
　　水泥（即水門汀）爲近來營造工程之繁用品有青州寳塔及飛馬牌兩種銷路已著是以有並駕齊驅之勢惟身骨青州牌爲高而飛馬牌次之惟飛馬易於乾燥故用戶樂購之平時飛馬牌價遜於青州牌數錢今因到貨不暢而需要甚繁故已漲至五兩左右青州牌則略有存積也 
　　英美兩國舶來之白鐵香港罷工之時市面貨缺價高現以存貨已多匯率漸鬆運費逐廉故四十八張之英白鐵每擔已跌至十兩美白鐵售開十一兩售出者尙須蝕虧也 
　　洋釘市面尙屬平穩惟德國貨洋條日久未到故價格極高漲至十三兩左右 
[新繭上市前之消息]  
　　浙江新繭行將成熟滬上各絲廠赴紹興者已先出發而湖州嘉興等處鄕人向多自行繅絲所售之繭皆少高貨今滬上前因時局關係銀根甚緊往時抵押及放欵等例各錢莊亦取穩愼不肯寛放廠家又以絲價高收繭不易是以除紹錫等處注意外赴浙湖者較少現聞各繭灶主人來滬接洽者大都遷就即成交者租金比往年祗五六折並有大多數未經廠家訂定云 
[豆油市價增漲]  
　　連日采菽堂貿易所所開豆油市價比牛莊封河時反見升漲此三日内又漲起三四錢當封河時油價平穩一般商人意見牛莊豆油到申後價可低落豈知近兩日來行家均接大連來電及快信報告大連日商在市將黄豆搜買壟斷且至牛莊營口一帶搜買致大連豆價奇昻自本月以來日逐升漲豆油亦被投機家操縱是以近日大連各油廠亦有十分之二暫停榨油因豆價增漲榨油無利可圖且現貨亦少至大連金票市面又漲云云滬地本以牛莊大連逐日電報爲市面之轉移且申地存貨不多得此消息執貨者不肯輕售故油價恐一時難小云 
[國是會議三次談話會紀]  
　　開大會尙須有待 
　　八團體國是會議於昨日下午四時三十分開三次談話大會到者十三人推何積煌爲主席首由書記報告新推代表及工商友誼會復函要求該會根本改組並謂福建省縣市鄕農會聯合會所推代表證書有疑義應如何辦有人主張在審查會審查黄任之以爲代表資格可審查者非僅縣團體合推之代表省團體亦儘可有手續不完全者故本會審查與否之標凖當以手續完否爲斷楊春綠謂該會推舉代表旣有蓋章當加信任不必多加猜慮崔藩主張須加審查沈信卿謂可致書福建該會詢問究竟有無推派代表前來邱醒旦謂余以福建人之眼光實覺有可疑之點主席以沈說詢衆同意多數通過次對工商友誼會來信衆均主置而不復主席又報告貴州代表諶祖蔭在湖南常德來電謂已動身來滬待其到滬已足十四省區卽可開會邱醒旦提議謂報載有人請求撤消龍欽海爲江西代表本會應去函該會聲明以資保障衆主不必龍欽海起立聲明謂余對此種舉動絕對不能動心因余爲江西省敎會所推出如江西省敎育會不撤回余自當忠於其責决不因此而有動搖云云又黄立提出書報徴求國民意見案衆均表示贊同五時半散會茲將新推代表函電錄下浙江龍泉縣敎育會函云逕啓者本月十六日接准敝省敎育會轉奉貴會事務所東電已悉敝會查組織大綱第二條載有縣議會縣敎會各商會縣農會各工會亦得推舉代表加入本會議但每種團體由每省或特别區各合推三人爲限等語謹按以上條例僅定合推如何合推方法並未規定况敝省各縣敎育會現尙無聯合會倘欲臨時聯合公推手續繁難諒邀洞鑒茲因此種會議敝會極端贊成業經公推正會長蔡起瀾專充敝會代表赴滬參加共商國是務希貴會變通容納招致列席以免向隅之望又長沙總商會函云貴會議開會在卽敝會前派代表陳君家燦吳君啓瑞現均在湘有事未克前來用特加派中國實業銀行協理周君砥青爲敝會代表就近與會除通知周君外應電達貴會煩爲查照接洽是荷又貴州省議會代表諶祖蔭自河南常德來電云國是會議公鑒蔭在常因病延擬稍養方前來奉歌電力疾眞日行候敎匪遙遵先復 
[江蘇縣聯會之新消息]  
　　國聞通信社云江蘇縣議會聯合會在滬開會後曾以宣言規約寄示各縣團體要求共起贊助茲該會事務所接鎭江商會復函云接讀大函藉知貴會應時勢要求在滬繼續開會以期回復縣議會原狀屬敝會協力進行足徴貴會熱心於自治前途殊堪欽佩敝會久盼自治回復今蒙來函示及欣慰無旣極表贊同自應勉爲後盾特此先行函復即希查照又吳江縣議員通訊處復函云敝縣於本月七日由欵産處召集各法團及議參兩會人員在城内縣議會集議縣自治進行事宜到會者四十餘人公推縣農會會長吳中行主席首由沈秩安起謂中央行政會議自治施行細則本省代表由省議會撤回則江蘇對於新制顯然反對當然恢復舊制結果一致主張由各法團向省議會請願並推周濟羣周心樹爲縣聯合會代表合行函達又如臯縣議會議長汪慶沅復函云前以新頒自治條例不合民治精神曾由敝縣冒君傑方君家珍會同慶沅等通電反對主張請願省會議决恢復民國元二年舊縣議會以維現狀一面另訂縣制組織新縣議會以慰民望並推方君家珍代表敝縣趨謁左右商榷一切現奉大函欣悉四月二十一日續開聯合大會公决請願省長自是唯一辦法惟省會通過後省長仍以不能省縣各自爲制一語抵飾不予公布必意中事如各縣自行召集而縣知事又以未奉省令束縛之不令行使職權本會卽不能不預籌應付至如何應付方法或積極抵制或消極抵制希即於開大會時詳加討論總之値此自治潮流澎漲之時政府斷不能不予人民以自治與其奉行假自治使得施欺飾慣技母寗揭破而具是否有當乞付討論再敝縣議員通訊處現設城内水利會至貴會會費已囑由敝縣方君子瑛轉奉云云 
[各工團公團之聯席會議]  
　　聯合通信社云上海工商友誼會近有重要議案亟待討論特發起各工團公團聯席會議其通告云敬啓者本會因鑒於時勢之惡劣社會之黑幕且一般包藏禍心害羣之馬之奸人假借工曾之名義組織所謂國是會議廬山會議者種種弊端不一而敝會爲勞動者爭人格計爲國家除害計曾經書函聲明當面質問而該會仍不將工會名義取消必欲假刀殺人而後快爲特徴求貴團體同意特訂於本月十二日（即星期五）下午八時在金隆街本會所開各工團各公團體聯席會議討論最後對付方法並如何聯絡吾勞動界團體組織一統系機關等倘荷贊同屆時務乞推舉代表撥冗惠臨共抒高見至爲盼禱議案（一）討論是問題（二）互助工人問題（三）勞動衛生問題（四）反對彩票問題（五）補救失業問題（六）勞動者敎育問题（七）對於政客冒用總工會名議問题（八）組織上海勞動團體總機關問題 
[基督敎全國大會昨已開會]  
　　昨日基督敎全國大會大會事項及演說均爲結束已前八日内大會所規定之種種計畫上午由宣敎會本部之各敎會代表六人先後代一國宣敎會向大會致辭均謂此次大會中所得種種感觸頗形豐厚將來歸國時必須急力宣傳本大會之事功俾新成立之基督敎協進會得藉其事業與世界各國有直接關係則將來世界基督敎事業之組合中國之協進會與有力焉下午聚會由國際青年會幹事巴樂滿先生演述閉會辭略謂現已到中國第一次全國敎會正式代表之團體行將分散時正極嚴重之最後數分鐘也此次大會不只於敎會歷史上卽於中國歷史上亦有其永久之價値今日雖爲聚會之末然正大會事業發軔之始此次大會之關鍵爲精神上之統一而此後之事功專在如何維持此種精神如何能使之不渙散以至永久方得言此次大會之成功此種統一精神非專指機體的組合精神上之統一在靈靈上之結合基督在世時卽力行維持此種靈性的統一並以此種精神爲主權之根本與敎徒之徽號惟能造成此種精神首在實行博愛主義然則使博愛不同空談者在乎人羣間彼此尊重個人的天賦價値而不摧殘之因博愛非爲一種約束人之法律乃一種活潑之能力其欲造成鞏固之國家者唯一之利器卽此種具創造性之博愛能力再者博愛之所以爲統一之精神者因博愛眞諦爲一種涵容原諒之博愛基督曾謂「愛彼者愛之不爲眞愛惟恨汝者愛之愛仇敵方爲眞愛」故統一之眞義在各團體彼此相容忍而原諒之則將來之敎會統一必健全永久云云最後大會會長誠靜怡博士宣告大會閉會並稱大會於基督敎博進會召集時再承下屆大會云 
　　中華基督敎全國大會閉會後中西敎友紛紛回家昨日（十一日）離滬北上者有二百餘人滬寗路局加掛車輛在十一點十分開行之夜班車上以免擁擠 
[青年會衛生展覽會續紀]  
　　第二日 
　　昨爲青年會舉行衛生展覽大會之第二日除照舊佈置外大門加紥冬青竹枝彩景禮堂口添置自動幻燈機一架演映衛生各片於光綫中映出甚爲清晰觀者同聲贊美不絕下午五時有石美玉女士之演講題爲「衛生與家庭」大致謂舊家庭之種種不衛生處處易於感疾馴至死亡有令人不寒而慄者聽者爲之動容晚八時幷請江蘇省敎育會黄任之會長演講「衛生與工業」黄君略謂當此勞工神聖之際對於工作上不可無相當之衛生俾免疾苦而延壽命尤當以個人衛生爲先著使人人咸知衛生爲强種之基礎則於公共衛生有不　然而然者云云外有俞家毅翟志復兩君之滑稽游藝詼諧百出殊堪發噱殿以電影而散總計前昨兩日往來參觀者每日各得七千餘人亦云盛矣聞今日有胡宣明博士演講「衛生與國家之改造」晚間則有畢德輝博士演講「傳染之預防」由楊筱堂曹雪賡兩君先後主席云 
[滅除蚊蠅會二次會記（續）]  
　　沈信卿君即云對於吳博士所說辦法已經明嘹惟低處積水及高堆之垃圾宜如何設法塡去又用垃圾或煤屑塡平積水之處即所謂移高就低請問是否適用報曰可時劉春圃君代表徐警廳長說滅除蚊蠅警廳極端贊成如南北二工巡捐局能提出二千金經費則六區十九分署當預備五十名警察隨同辦理不另取費且可仿臨時防疫所辦法設小機關負完全執行之職責次南市工巡捐局長姚石蓀君起謂執行滅除蚊蠅以警廳爲宜而稱負責指導員由昆蟲局指派可也經費爲數不多當無問題（衆鼓掌）次由鄒秉文君報告南京辦理滅除蚊蠅事宜略謂吳博士至南京志願盡力滅除蚊蠅事王清泉警廳長贊成之因組織撲滅蚊蠅團劃分南京全城爲六區有主任一助理十餘警察二十餘每區又派學生二人學生帶藥警察帶器輪流巡視區内分别報告蚊蠅發生地點每星期開會二次（一）在昆蟲局（一）在警察廳至於經費一項由警察廳送請昆蟲局發給其器具則由昆蟲局自製每只二十三錢由局發賣所有印刷品槪由學生分發此南京辦理之大畧也沈信卿君又云今日之會宜有組織賈季英君云宜速覓負責辦此事之主任黄任之君云本會可認爲警廳兩工巡捐局及各工團各學校合組機關由警廳負執行之責兩局任經費由昆蟲局派員負責指導由各公團各學校任宣傳劉春圃君云此爲官廳與地方合組辦法容歸商廳長或由廳自動舉辦或同公團合辦總之不外此二法明日再復鄒秉文君云執行主任由警察廳聘請之執行事務由南北衛生科主任及胡宣明君吳偉士博士等監督之次由黄任之君請俞鳳賓王彰孚二君加入研究部請王大章俞元爵沈同一顧蔭千張壽仁諸君袁希澔周月笙二女士爲宣傳部幹事衆皆贊成末由嚴濬宣君云宣傳部員聲明宣傳協助方法略舉如下（一）根據吳偉士博士曁研究員所得滅除蚊蠅方法切實演講（二）說明蚊蠅之害並捕蠅殺蚊器具之用法（三）散布印刷品由每校將滅除蚊蠅方法油印簡章傳單分給各該校學生即令學生每人抄寫十紙各分送於其戚友如能多寫多送尤佳（四）試演幻燈及電影（五）學生分隊勸導居戶注意滅除蚊蠅方法（六）令學生試捕蚊蠅（七）令學生自製或仿製捕除蚊蠅器具（八）令學生向各該家屬或其鄰近如有關於滅除蚊蠅之障碍隨時可以報告總務處（九）謀各公團各學校聯絡宣傳之方法（十）請少年宣講團加入（完） 
[道路會代滬太汽車募股]  
　　道路協會昨發出通告云中華全國道路建設協會會員公鑒敬啓者接滬太長途汽車公司來函以推廣營業續招股本銀二十萬元内十萬元歸舊股東擔任外其餘十萬元先儘本會同志自由購認送到附件囑爲代招以示優待等因查滬太爲創辦長途汽車事業最早之公司自本年元旦通車以來營業發達成效卓著每車日獲純利五六十元客多車少擁擠異常亟應擴充營業添招股本除儘先由道路會員購買股票外餘額分銷各省同胞期於發展營業之中即寓提倡交通之意一經購股内容若何自易洞悉則推廣築路與就仿辦之工程必因滬太公司之利源駿發而勃然興起實於本會鼓吹築路時代闢一實地試驗之塲茲特檢同附件函送台端如荷贊同儘可將認購數目塡入附上之認股願書中即日寄至本會或滬太公司以便換取認股憑據請向代收股欵處繳股可也專此奉佈順頌台祺中華全國道路建設協會謹啓 
[俄災募振之消息]  
　　俄災振濟會上海部於昨致各職員書云逕啓者本會已定本月十三號爲閉幕期訂於是午開董幹兩長與各股主任幷常駐幹事會議解决善後一切辦法又該會續收到捐欵如次女青年會五百十九元小洋十二角銅元六枚福建協和大學四十三元七角二分劉錫基三十三元小洋三百十八角銅元三百零七枚應志威十元小洋二百零二角銅元四十二枚徐曜堃十六元小洋七十二角柴子良五元小洋三十八角銅元十七枚鄧夢仙六元倪榮泰八十四元杜椿蓀四十五元小洋十五角陳勇三先生三十二元陳敬夫一元林漢文二十元殳山老人四元徐采臣二十元 
　　浦東周浦鎭前由俄災會幹事葛君等邀請各校游行現除葛叔莊自捐外另又經募恒隆龍章兩沙儲蓄會中華火柴廠仁和典等六十餘戶及第三公學楊潔女校三行校等數團體共捐合計大洋二百二十七元小洋六角錢五十文又孫聯甫經募王佐才熊念劬等三十餘戶共捐合計大洋二十三元小洋九十八錢角五百七十文上海韓一飛經募久和襪廠及各女工人共捐合計大洋三元小洋三十一角錢三百七十文 
　　俄災振濟會上海部今日假西門其和影戲院演放滑稽影片八大本内容大有可觀所售票價甚爲低廉聞售得票資悉數充作振欵開演祗此一日云 
[市鄕經董請取銷騐契之呈文]  
　　上海各市鄕經董因騐契一事苛歛擾民日前曾經聯名代電省長請予取銷未奉核准昨日各經董復又聯名公呈上海縣知事請爲轉呈省署及財政廳取銷命令以蘇民困原呈如左呈爲騐契難於勸導請准按情核轉事竊減價騐契一案經董等奉到訓令遵即邀集各圖圖董地保宣布章程切實勸導期益稅收惟其中爲難情形不能不爲縣長縷晣陳之蓋去歲旱潦成災年荒民困早已詳陳清聽乃因田賦祗減一成春賑迄未舉辦人民對於經董但有責備之語絕無信仰之心言諄聽藐口舌徒勞此由民心不屬勸導難於收效者也本年米價奇昂八口之家日費一圓餬口不暇安暇顧及産權重以地方戰事發生金融恐慌土貨滯銷生計之艱已達極點此由時局之不靖勸導難於收效者也本邑自前清光緒季年已行官契民間白契日漸減少年來契稅之日益增加可爲明證即流傳之舊契上届多已呈騐此又本邑官契奉行最早民間自知保障産權而不待經董之勸導者也縣長撫宇是邦已將七稔是邦之民情物力風俗習慣知之已深即現在經董爲難情形當亦瞭如指掌應請據情轉陳省長財政廳長俯鑒地方爲難情形對於上海騐契一事破格取銷爲閭閻培元氣即爲國家裕稅源此絀彼盈可操左劵是否有當祗候令遵謹呈 
　　尙有本埠新聞等轉入後頁 
雜評二 
[意見之差（旡用）]  
　　人心之不同如其面謂欲薈萃一二百萬人口之區而其主張歸於一致此必不可能之事然甲論乙駁此是彼非循環報復寧有已時且爭論者或將爲眞理之研求而附和者易誤爲門戶之私見黨同伐異爲害滋深民國十年紛呶已久羣治不進端由乎斯設不乘此創鉅痛深之日蠲除成見以國家爲前提吾知羣小專政於上僉壬竊弄於下消各方之精力妨治化之進行竊無取焉記者以爲今之君子無論主張爲激烈爲和平手段爲破壞爲建設其爲利國福民之主義則一夫然則凡可以利國福民之政策之主義縱爲敵黨所倡吾不妨贊之反是吾黨所倡吾未便和之犧牲小己維護大羣注意此一點救國不難吾儕小民初非若彼軍閥政客之有地盤權利關係焉惟此意見之差折衷而齊一之夫詎甚難事邦人君子其熟審之 
 
 

Page 15

 
 
本埠新聞二 
[記者聯歡會改地聚餐]  
　　定大東酒樓 
　　新聞記者聯歡會五月份聚餐原擬在大觀樓開會業由庶務部决議改定南京路大東酒樓二喬廳並敦請前密勒評論報主任密勒氏演講新聞學至於時期仍在星期日（十四）上午十二時云 
[歡宴華僑陳新政]  
　　昨晚七時黄炎培趙正平兩氏假一枝香歡宴檳榔嶼華僑陳新政君邀同海上敎育實業各界人士作陪共十餘人杯茗言歡倍極快愉席間由趙君爲介紹之詞曰陳君爲檳榔嶼有數人物不但於民黨方面竭盡贊助之力即於該埠敎育實業及其他公益事業莫不爲有統系而徹底的提倡蓋南洋各埠華僑社會必有幾輩領袖羣倫之特出人士此不啻爲一埠華僑之靈魂陳君之在檳榔嶼即檳榔嶼之靈魂也南洋各埠以檳榔嶼爲贊助民國尤力檳榔嶼中實推陳君爲提倡最力吾輩欲知南洋華僑晤陳君如對南洋各埠華僑矣今夕同座如穆君藕初聶君雲臺等爲實業大爱而熱心公益者陳君之在檳即首先實行家也其於華校註册條例事衆主取消陳君慮取消之不易辦到願望退一步而主修改無如衆意所趨無可如何陳君赴倫敦爲取消之運動英政府惎而拘之其熱心公益於此可見一斑　次由日本到滬因檳埠事多不能久留明日遂行然稍緩尙須復來滬也今夕之宴叙爲第一次之介紹爾後形神相接久而益深云云盡歡而散已九時餘矣 
[調戲婦人釀成命案三誌]  
　　粤人蕭文泉與唐吉仁因爭風起釁各糾黨羽相鬭與鬭人陸大受刀傷身死並由捕房將唐吉仁及與鬭之顧白桃秦順南陳森程玉平等拘解公共公廨訊押等情迭詳前報昨晨捕房將在押諸人連同蕩婦裘張氏（名招弟）解廨據包探錢連奎稟稱本月三號夜蕭文泉偕張裘氏同往華記路途遇唐吉仁該氏問唐曰爾今日何故打電話與我姊紅雲調笑蕭聞語頓起醋意與唐衝突互至捕房斥釋後若輩各糾黨徒在永吉里械鬭遂釀命案蕭現在逃云云被告秦順南延高路玲律師請求交保而唐吉仁亦延律師請求交保經陸襄讞商之美約副領事判唐顧秦三人及氏各交五百元舖保陳程兩人還押候再續訊 
[又一因賭起釁之命案]  
　　江北人王仁福前晚在塘山路七十一號陳連甫家與周小林賭博起釁王被踢傷身死由包探何慶恩錢連奎得悉往拿周已逃避祗獲關係人倪大輿楊士總兩名昨解公共公廨請究中西官判押候檢騐尸體再行訊究 
[破獲製造僞洋之機關]  
　　總巡捕房華探目夏廣林前日與包探孫阿福協同西探堯克在山西路九百八十七號屋内破獲製造僞洋機關一所搜得已製成之袁世凱大洋及小洋並模型藥水等物拿獲製造之甬人王泉林婦人王楊氏一併帶入捕房分别拘留昨晨解送公共公廨即據中西包探上堂禀明前情並稱被告所造之僞洋每銀元一枚可購六枚僞小洋每角售洋三分言至此即將僞洋與製造器具等呈案請察訊之被告男女供多推諉經俞襄讞核供商之美丁副領事判被告等仍分别還押候展期七天再訊 
[第四師採購軍米運到一千石]  
　　陸軍第四師所需本年份全師各旅團營之軍米呈部核准給發護照派員前往蕪湖採購三千石一面咨由經過關津稅所騐照放行在案茲已購就食米一千石由輪運寗交裝火車於昨運滬内以四百包撥充高昌廟砲四團之第二營軍用其餘米石儎滬杭火車運浙以備陳師長分發各軍軍需云 
[日輪撞損沙船]  
　　損失約萬餘金 
　　南市和記號之蔣長興號沙船於本月初間由山東之青口滿裝豆餅及新貨開駛來申舊曆十一日下午六時行至吳淞相近七八里之洋面天時微有霧露適有由滬開出之日本某商輪迎面駛來因霧色難辨未及避讓船被該輪碰撞傷其右舷一時各船夥人聲雜亂大呼救命該輪知已肇禍立放杉板援救至該沙船察勘知不致即沉旋用繩索將沙船拖至淺灘攔住所裝之貨均已遭水浸濕昨日該沙船耆民桂金山由吳淞乘火車來申報告被輪碰撞情形乃立雇小輪拖駁趕往吳淞外設法將貨駁卸以關挽救出險惟當沙船被輪碰撞時船夥王巧生梁玉山等三人落水由捕魚船救起昨日伴送來申至和記號中當由號主酬謝一百元聞蔣長興船損失約一萬餘金云 
[職業敎育同志研究會成立會記]  
　　近有研究職業敎育之學生以職業敎育範圍至廣性質不同途徑不一非適應潮流隨時改革不足收效於將來近來各處提倡者雖日見其多而鮮研究之能力亦乏研究之决心馴至各處雖竭力提倡而不發生效果於是有中華職業敎育同志研究會之組織集合國内外同志組織斯會於五月十日晚七時假中華職業學校學生自治會開成立大會與會者皆現在研究職業敎育之學生北至京師南至廣東均有會員出席公推張相時主席報告開會宗旨幷請中華職業敎育社主任黄炎培曁中華職業學校主任顧蔭亭講演關於職業敎育種種問題後正式選舉職員結果蔡公起爲正會長張相時爲副會長幷推舉李繼宗姚宗禮爲幹事員江常師趙葆光爲書記員成壽愷陳昕林子承爲修訂章程起草員至九時半全體會員畧用茶點遂閉會 
[新舞台提倡敎育]  
　　浦東周浦鎭揚潔女校從民國元年創辦迄今學生達二三百人現擬擴充範圍建築校舍其經費除向當地籌募外不敷尙鉅現聞該校敎職員屈明光張疎影女士及學生等組織團體來滬籌欵得新舞臺主任夏月珊及沈氷血君等之竭誠贊助定於陰曆四月十八日特演義務日戲具見該臺提倡敎育之熱忱屆時想一般慈善家必踴躍前往也 
[務本女校創辦人逝世紀念日]  
　　昨日務本女校爲創辦人吳懷疚氏三週紀念日該校停課誌哀於上午十時開會首由校長報告吳君生平事業繼由敎職員吳景蓮演說吳懷疚先生平素以勤樸爲旨我校同學當感想先生之誠意不忘勤樸二字次由學生李君程君演說略謂我輩學生能遵守校訓勤奮向學使先生含笑九泉庶不負先生辦學之苦心云云末由家族答謝唱紀念歌畢由校友會分送紀念片迨閉會已十二時矣 
[寗波女師學生旅行過滬]  
　　寗波舊寗屬女師校校長施國祺自聘劉叔琴充敎務主任之後對於敎育上設備敎材應有俱備而敎授法尤爲周到盡詳是以學生程度較優此次偕附校主任周鑑之率領畢業生十六人參觀滬蘇錫各優良小學日有所得晚即討論彙編成册取材宏富大致以蘇州女師附校最爲贊許明日擬往萬竹旦華二校畢即搭新寗紹返甬云 
[上海市北公學新校舍落成禮預誌]  
　　上海市北公學開辦七年學生自三十餘人增至六百人祗以校舍窄隘不能多容爰於前年冬季由校董會發起自建校舍幸各界贊助捐輸巨欵遂於去夏在閘北永興路購地興工建築籌備兩載積極進行現在校舍大部份業已落成特定本月二十一日上午九時至十二時（爲參觀時間）下午一時舉行新校舍落成禮三時開游藝會以資紀念聞已柬請各界屆時到校參觀再聞該公學新校舍内特添辦甲種商科乙種商科初級中學三部至北車站慶祥里原有校舍則改爲附屬小學曁女學校學額可推廣至一千名各科章程均已編印就緒並刊印校舍落成紀念册分送各界此後市北一帶之青年不患無求學之地是誠學界之好消息也 
[七團體爲嚴介庭立德行碑]  
　　本埠昌明學校崇德女學同義樂善堂中華工界志成會芝罘路房客聯合會嚴氏第一公學大隆機器製造廠等七團體因嚴介庭君天性孝恭商廛泰斗輸財仗義遺愛在人特爲刊立德行碑定於夏曆四月二十五日上午十時開幕並請上海縣知事沈寳昌主禮備有西餐以欵來賓昨已分送觀禮劵開幕禮節（一）德行牌開幕奏軍樂讀祭文（二）沈醞石縣長主禮幷宣告嚴公德行（三）奏軍樂學生唱國歌三章（四）報告建德行碑原因（五）奏琴學生唱紀念歌（六）來賓演說（七）奏細樂學生唱詩歌四章（八）讀歡迎來賓詞（九）主人答謝奏軍樂（十）攝影（十一）西宴（十二）時期地點夏正四月二十五日上午九時至十二時設招待處於西藏路一品香汽車迎送 
[浦東之國民大會紀]  
　　聯合通信社云南滙大團鎭於日昨九日在該鎭柴塲開國民大會三週紀念會到者三百餘人首由主席盛羹梅報告開會宗旨次有上海各路商界總聯合會代表陳柏銘演說大旨謂我中華民國成立以來迄今十載十載之中被一般後起主持政府者爲爭一己之地盤擴充黨派之勢力年來禍國禍民以致生靈塗炭民不聊生我民國前途將斷送於彼武力軍閥賣國官僚之手故今日大團鎭國民大會之召集者即希望國民速起講求民治以救危亡但欲求民治須求眞正民意萬不可學某會議則國民大會實萬不容緩之要圖也云云次吳淞路商界聯合會代表林大松及來賓蕭萬釗陳挺之陶雪生等相繼演說畢共攝一影以留紀念計是日到會團體有上海商界救國恒心團上海各路商界總聯合會山西路商聯會等二十餘團體云 
[寗波同鄕會紀念會籌備訊]  
　　寗波旅滬同鄕會定五月十五日舉行慶祝新會所一週紀念日來正在積極籌備昨日由第二科事務監邀請籌備員叙餐商議辦法幷推定張石川爲委員長任矜蘋副之丁遠爲書畫股長唐世昌爲游藝股長烏崖琴爲總務股長童芝卿爲庶務股長竺一林爲招待股長徐芹香爲糾察股長勵建侯爲文書股長孫道勝爲交際股長張偉濤爲娛樂股長唐越石胡旭光胡伯翔爲畫務主任今日由該會幹事分投函請各學校各團體屆期來會表演游藝幷聞新劇家鄭正秋鄭鷓鴣亦擬於是日排演新劇以表慶祝又悉該會各公學懇親大會改定十四日舉行届時當有一番熱鬧也 
[浚浦局覆交涉署函]  
　　江蘇特派交涉公署昨接浚浦總局爲海工程師來函云接本月八日大函由稱英册七三八三號契地規劃公路並津渡一事本局於會丈之後即照例將該地繪躭正式升科圖樣送至會丈局矣惟圖樣中所示之面積較之老契中者畧小如會丈局在會丈以前所送來者是以該地之升科費銀可以無須收納至於内地公路爲路政機關與地主之事倘此項正路業經存在必須會丈時標明之專泐奉復云云 
[新亞影片公司開映新影片]  
　　紅粉骷髏 
　　本埠新亞影片公司在北山西路二十六號近製成「紅粉骷髏」影片昨晚先在夏令配克戲院開映參觀者甚爲擁擠該片情節及各種裝飾布景做工等均極佳妙可卜以後該公司電映此片時各界人士均爭先恐後以觀之也 
[洞庭西山同鄕會函請保護航商]  
　　洞庭西山旅滬同鄕會會長秦山森因本月初三日該鄕航船李根泉在小雷山湖面被盜刦掠一事函江浙水警趙徐二廳長保護航商原函云雲生廳長鈞鑒謹啓者敝鄕李根泉航船於本月初三日在山收取各商貨欵於是日下午駛經小雷山湖面被盜刦掠一空並刀傷鍾姓旅客及船夥多人當即據情報緝在案查小雷山地方爲江浙必經之航線瞬屆絲汛而匪熾如此實深焦慮伏念鈞廳擘劃清鄕勳績昭著應乞派警保護以安行旅實爲德便云云致浙徐廳長函同從略 
[利通運艦回滬]  
　　海軍利通運送艦前奉蔣總司令送軍用品物前往長江各埠分交駐防各艦接濟軍需去後刻已事畢於昨開駛回滬稟知銷差矣 
[淞滬警廳設特别偵探]  
　　近來本埠城廂内外時有盜刦情事淞滬警察廳長徐輔洲以各盜案破獲者少足見捕務廢弛警探不力是以令飭偵緝隊郝隊長在各偵探中挑選精於緝捕之偵探十名作爲特别偵探稟准徐廳長於前日起開始辦公又在本城適中地點設特别偵探辦公處每日以二名値日嗣後再有盜案發生須於三天内破案如延干咎云 
[取締街巷搭出洋台之提議]  
　　滬南工巡捐局姚局長現爲整頓路政起見以各處街巷内居民住屋所搭出之洋台佔越街道遮掩陽光流弊滋多關係頗大自應將此項洋台挑出若干規定尺寸以示限制現已列入議案俾下期常會時請各董事公司討論一俟公决即當實行規定云 
[華界迭出盜案後之軍警注意]  
　　滬南鹽碼頭老馬路泰興小錢莊於陰曆本月初十日晚間被盜校入搶刦去現洋鈔票等共一千餘元迄今尙未破獲該管第一區警署王金山署長正會同本署巡官購線嚴行偵緝每晚八時後親自帶同長警備帶手槍分赴轄境地點之裏外馬路等處實力巡察聞此案已爲何護軍使所訪悉以華界方面迭出盜刦之案均未獲破捕務廢弛於此可見刻已嚴令軍警兩界之上級長官務將所報之盜案速予破獲其保衛地方亦宜妥爲防護不得任意因循敷衍淞滬徐警廳長亦已嚴令所屬上緊緝捕毋稍疏懈云 
[楊家渡創辦戲館]  
　　浦東楊家渡一帶近年人烟稠密市面逐漸繁興茲由周某王某等發起糾集股份在該鎭中市建造廠屋創辦新興戲園呈奉淞滬警察廳核准給照所有戲館工程業已告竣現正在佈置一切聞定於端節前開幕云 
[吳老么刃傷兒子]  
　　東京路居民湖北人吳老么昨晚與家人同吃晚餐因其子金生將飯碗放置桌上稍重老么即批子頰其子乃與爭論益觸老么怒遽用刀砍傷金生頭部血流被面同居人大驚當鳴得弋登路捕房七百七十八號華捕到來將老么拘入捕房另雇車送金生往仁濟醫院醫治 
[又有三汽車傷人]  
　　某號汽車於昨日上午十時許駛經南京路撞倒十一歲男童俞江金腿足受傷由老閘捕房九百十號華捕前來抄錄汽車號碼另雇車送受傷男童投仁濟醫院醫治一面歸報捕頭候示又北四川路崇明路口昨日下午四時許有皮鞋店學徒十三歲廣東男童蔡阿福在路行走被某號汽車撞傷腹部經虹口捕房一百八十九號華捕到來押令汽車載送受傷學徒往同仁醫院醫治旋即帶該汽車夫入捕房稟候捕頭發落又昨日下午五時許有一西國少女行經南京路山西路口被某號汽車撞倒跌傷頭顱血流滿面當即暈倒由巡捕到來押令汽車載送西女往公濟醫院醫治一面帶該汽車夫入捕房究辦 
[下電車跌傷頭顱]  
　　昨晚八時許有一泥水匠附搭電車行經北四川路中途躍下跌傷頭腦不省人事當由同伴送往濟醫院醫治聞生命甚危云 
[砲台灣浦邊發現男尸]  
　　吳淞口砲台灣浦邊昨日上午發現男尸一具年約三十餘歲和尙頭四方面孔身穿黑洋布棉襖外罩破藍布衫藍洋布褲内襯螞蟻布褲白布褲帶赤脚浮於南石塘方面由砲台灣軍士瞥見咨照地保報告救生局船將尸撈獲查無家族認領由堂備棺成殮舁塚掩埋矣 
 
 

Page 16

 
 
[兩地保報請騐屍]  
　　閘北三圖地保談杏林昨日午後投上海地方檢察廳報稱嚴家角西首指江廟墳山旁於今日午前七時許發現無名男屍一具年約三十餘歲身着紫花布衫褲元色布棉襖秃頭赤足無鞋形似工人模樣查無家屬稟請相騐又二十七保頭圖孫允章亦到廳稟稱龍華鎭小木橋西首浦邊孫家港口今日發現汆來浮屍一具周身腐爛難辨年歲查無家屬稟請相騐車檢察長據稟後諭候派員分别前往詣騐 
[監犯王小山瘦斃]  
　　王小山前因犯案判罪發送地方分監執行日來王在獄染病發送新普育堂醫治無效延至昨晨斃命由堂中報告地檢廳委許檢察官等蒞堂騐明因無家屬判由堂棺殮 
[俞福元欠欵案之續訊]  
　　漢口升豐莊前延巴和帮辦博勒律師代表投法公堂控俞福元不理欠欵一案昨又傳訊被告由保人蔡慶棠到案先由原告律師稱被告虧欠原告之額已於上年和解由被告給與原告某交易所股票若干份作抵外又出立期票兩紙限期交付今被告雖將股票交與原告然未曾過戶不能變賣應請堂上給諭變賣外着保人交保限交被告到案等語保人蔡慶棠供俞福元現在漢口商人已經函促來申請求展期交案中西讞員判限七天内着保交到俞福元所有股票准予原告變賣得價若干稟明公堂核奪 
[庫元興倒欠案之續訊]  
　　法界庫元興金號倒欠愼益瑞泰渭源等錢莊之往來巨欵被控法公堂判派員清理賬目在案昨又傳訊先由愼益莊代表律師稱原告前收得庫元興付來支票一紙計銀三千四百餘兩此支票係行遠號所出今往收無着應請堂上向出票人追還票欵等語行遠號山達商律師稱此票實係行遠所出因庫元興虧欠行遠銀六千餘兩庫元興倒閉故行遠至銀行止付原告應向庫元興直接追欵與行遠無涉請求訊核原告律師又稱查得庫元興總號係在漢口上海係分號今漢口總號仍舊營業請求着漢口帮同料理上海分號債務等語中西讞員判展期十四天聽候函致漢口庫元興派人到案再行核奪 
[請限房客遷移案候下堂諭]  
　　禮益地産公司昨延農復律師代表投法公堂控稱禮益所有菜市路五號至四十五號及西門路四十三號至五十一號房屋年久未修汚穢不堪房東欲加修理曾於二月間通知各該號房客限令遷移詎各房客延不遷出曾由敝律師函致各房客亦始終不遷故此投案請求限令遷出追還欠租等語房客代表羅齊公稱該處房屋修理甫經七八年前房東係楊姓於上年三月間售與原告曾經兩次加租此次欠租原告有意不來收取將洋送去亦拒不收受請求訊斷中西讞員判聽候七天下堂諭飭遵 
[請飭房客出屋之判詞]  
　　房東須具結聲明確係自用 
　　金根記有屋三閒坐落愛文義路就中第四百三十六號一間租與謝阿堂近金延梅吉言律師在公共公廨控謝欠五個月房租計洋五十五元請判償還並飭被告出屋等情昨晨傳審原告命其妻上堂供稱因欲收回自用故着被告出屋且被告已欠房租五月云云被告無律師代表由謝之妻上堂供稱房租按月照付原告不收我家自賃該屋後費去裝修一百五十元今原告收回並非自用實係轉租與人等語關讞員核供商之英包副領事判曰應由原告具結聲明此項房屋確係收回自用不得轉租他人被告限三個月遷移並准免去三個月租金此判 
[朱炳前請求緩刑不准]  
　　南京人朱炳前因冒簽范紀磊之名向興業銀行騙取洋二千六百元被范得悉控奉公共公廨訊實因冒取之洋所缺無幾判朱押西牢半年在案茲由朱之家屬延代表律師於昨晨投廨聲稱被告年幼無知要求准予緩刑交其家長領回嚴加管束云云而總巡捕房黄捕頭到堂反對以年來租界内此種少年違犯與本案相同之案日多請求緩刑並無理由請堂上注意經中西官核供判被告律師請求緩刑不准此諭 
[司帳脫逃累經理]  
　　新閘橋北堍慶盛義米行司帳管文熙因虧空帳欵四千金被該行查帳人顧企淵察破管知風逃逸已由該行各股東報告警區請緝出有賞格五百元在案前日該行查帳人將股東兼經理裘鑑春扭入四區控稱管之脫逃係裘通信放逃其中顯有串同情弊奉判暫押候訊 
[尋獲二年前之逃妻]  
　　無錫人顧春和輪船業其妻吳氏二年前背夫潛逃與木作頭阿良私姘住閘北新民路德興里徐州婦人季楊氏家近由顧弟春榮偵知下落前日兄弟二人偕同春榮之妻唐氏及吳氏所生六歲之子尋至季家季子富官與同居朱少卿朱王氏夫婦出塲攔阻致起衝突互毆之下被崗警一併拘入四區經顔署長質訊一過轉解司法科核辦 
[陸家堰墳屋被盜]  
　　龍華陸家堰地方顧姓墳屋昨夜十一句鐘有盜匪十餘人四面把守門戶將巨石擊穿大門意圖搶刦該墳丁曹阿虎由夢中驚覺由後窗越浜而過鳴鑼告警鄕人四集兜拿該盜等見勢不佳分頭逃逸當塲擒獲盜匪一名由事主報告徐家滙二區三分署孟署員派警下鄕查勘一過解區訊問即日轉解淞滬警察廳核辦聞顧氏國族現已具稟徐廳長請求從嚴懲辦云 
[草廬中之一羣匪犯]  
　　四區巡官李壽山前日率同潭子灣派駐所長警在該處草屋内查獲形跡可疑之匪犯阜寗人呂醉臣孫其明王小毛又鹽城人廖鴻升李春山陳阿保孫連楨又興化人陳應之等八名經顔署長研訊之下惟廖供在日商第五紗廠爲工頭李供在廖名下爲小工餘人均無職業且有曾犯刑事罪經四區辦過者奉判分别還押候查核辦 
[匪刦日本人而逃]  
　　日本人某甲於前晚九時許行經虹口斐倫路突被流氓五六人攔截去路將該日人身畔所帶之鈔票現洋一百元刦取分贓逃逸迨虹口捕房得悉派探四出查拿已無踪跡該探等歸稟捕頭轉咨各捕房一體協緝云 
[女孩打碎拌麵碗起釁]  
　　賣麵人莊良飛被毆受傷寗波人莊良飛住在三泰碼頭昨日挑擔出外賣冷拌麵爲生前日下午有天津婦人顧張氏之十歲女兒顧了頭向購冷麵一碗食畢將碗打碎莊逼令賠償致起衝突事爲該氏得悉以莊不應欺侮伊女哭訴同鄕帮助行兇將莊毆傷頗重莊弟莊良能係爲竹匠聞悉不服報告巡警昨將該氏母女拘獲送押一區一分所轉解地檢廳由檢察官騐訊之下判莊良飛發堂醫治良能退去該氏等判令押候原告傷愈再核 
[糾衆圖詐案之判處]  
　　閘北國慶路順豐烟紙店主張晉卿扭控李阿生無端糾衆圖詐一案已記前報茲悉此案業經顔署長訊明實因張之歇夥某甲挾嫌主使揑稱以五十元之鈔票向張店換洋十元等情奉判李處拘役半月每日發犯事地方示衆一面補緝在逃同黨李寳琛等歸案併究以昭炯戒 
[俄妓拉客罰鍰]  
　　俄國妓女加宓南前晚在外大橋外國公園内强曳狎客被西捕愛文司查見以其違章當將該妓帶入捕房送留公廨昨解公共公堂經中西官訊明判罰洋五元充公 
[失竊木料案兩起]  
　　海關水巡捕房梅捕頭昨據本埠張福記營造廠函稱近在新怡和紗廠旁建造房屋所有木料均停泊於該處浦灘不料是夜失去同木八十枝木料二千餘根請求備案飭緝等情旋又據德順木號函報將木排泊於自來水橋祥泰木行門首於本月七號夜被人竊去一百餘根迄今查無下落懇請查緝云云梅君准予傳諭中西探捕一體留心協緝 
[公共公廨訊案彙錄]  
　　昨晨公共公廨民四庭由關讞員會同英包副領事訊理（一）沈逸舫訴楊英初不還存欵案結果原告呈出摺據證明存欵屬實應判被告還洋三千元並長年一分利息被告准交一千五百元保（二）王楊氏訴李香園欠洋案結果被告避不到案應限保人於七日内遵判履行或將被告交案 
　　又午後民四庭由張襄讞會同日副領事田中氏訊理（一）王豹岑延朱斯芾律師訴吳如川等股票欵項糾葛案被告延許理律師代辯結果候會商堂諭宣佈（二）范維屛訴蔣友明股欵糾葛案結果改期着兩造被具洋文稟詞再核被告改交五十元舖保候訊（三）王鴻儒訴劉士吉賠償黄包車損失案結果候鹽城縣復到再核民一庭由陸襄讞會同美丁副領事訊理美商開乾洋行訴俄人維納門不理代墊運木料水脚洋案結果第二被告聲請照准前次存案洋五千元發還西比利亞商業銀行 
[誌謝]  
　　昨承工商友誼會惠贈八十三老工楊草仙君手書「立言」兩字筆力遒勁配以鏡架更爲美觀特誌此以鳴謝 
　　又浦東揚潔女校惠贈新舞臺觀劇券四紙併此誌謝 
中華職業敎育社通訊 
[年會通告住址上海西門外方斜路三四八號]  
　　敬啓者本社照章定於五月二十日星期五下午二時起舉行第五届年會先一日並舉行農業敎育研究會職業學校聯合會年會後一日並舉行家事敎育研究會職工敎育館開幕式除俟程序印就專函奉寄外合先通告凡我同社諸君屆時務希早臨實所厚幸此外應乞注意各條附列如左（一）對於社務進行如有卓見請開示以便提出大會討論（二）社員繳納歲費社章規定於每年五月（普通二元特别二十元）此信到時如未惠下應請蒞會時帶下或先期滙寄滙兌不通之處得以一分至一角之郵票作代（永久特别社員無須再繳）（三）倘荷加入聚餐（二十日晚每位餐費一元）請於十九以前報告到社以便留座（不限社員請眷屬親友同來不勝歡迎膳費於入塲時繳納） 
來件 
[浦東周浦鎭揚潔女校興築校舍募捐啓]  
　　本校爲高小及國民兩科開辦十一年間學生數初僅三十餘名今達二百四十餘先後一賃慕氏·一賃張氏房屋爲校舍去年張氏將房屋收回自用本校幾陷於無校舍地位危險孰甚嗣承　曹兩女士顧全敎育將居第騰出十餘間權允租賃作爲本校校舍倐忽行及一年然傅曹兩氏之房本係權濟眉急萬難久延際此關頭躉賃則無屋零賃又非女校所宜且來學日衆若非另建合式校舍斷非久遠之圖惟旣另建計非三十間難敷支配淮此購地建築等費至少須在萬金以上現除就近募集四千金左右外不敷尙鉅爲是來滬勸募茲蒙新舞臺主任夏月珊及沈冰血先生等慨爲贊助特排拿手好戲擇演於古曆四月十八日藉答捐助諸公之雅意再有慷慨解囊者恭贈紀念品以表謝悃並　惠最近所攝之玉照俾本校肄業諸生得所觀感其紀念品物詳列於左用述崖略瀆呈台端祈爲垂鑒焉酬答慨捐之辦法（一）慨助銀一圓以上者登報鳴謝（二）慨助銀十圓以上者除登報鳴謝外恭贈銀質紀念章一事（三）慨助銀百圓以上者除登報鳴謝外恭贈金質紀念章一事（四）慨助銀五百圓以上者除登報鳴謝外恭贈捐助紀念證章一架外請惠最近所攝玉照校中倩畫家用鉛筆放大懸於禮堂俾本校肄業諸生永遠得所情感（五）慨助銀一千圓以上者登報鳴謝與謹懸玉照及恭贈捐助紀念證章一架外得送女生一名來校肄業免其學膳費至高小畢業爲度此生畢業得繼續再送揚潔女校謹啓 
公布欄 
[江蘇高等審判廳]  
　　民庭判决陳陳文彬與沈覲舜因租涉訟上告一案（判决主文）本案上告駁回上告審訟費由上告人負擔▲吳茂宏爲田畝涉訟不服江寧廳决定抗告一案（决定主文）原决定撤銷本案再審之訴廳由江寗地方審判廳調查裁判▲丁陳氏與丁幹鄕因共産涉訟上告一案（判决主文）原判撤銷本案發還江寧地方審判廳迅予更爲審判 
　　批示▲丁尤氏爲丁海珊在所染病請保外醫治由狀悉丁海珊已准予交保醫治矣着即知照此批（以上五月十號） 
　　民庭判决▲李發義與李長德因債務涉訟上告一案（判决主文）原判撤銷本案發還江寗地方審判廳迅予更爲審判（以上五月十一號） 
[江蘇高等檢察廳]  
　　批示鄧淑蘭狀悉查本案關於公訴部份原判並無不合且案已確定該氏又處於原訴之地位照例亦無上告權所請廳即毋庸置議至關於私訴部分已由審判廳决定移歸民庭辦理該氏有何陳述應即逕赴審廳民庭訴請核辦仰即分别知照此批▲律師朱樹楨呈一件爲繳購存舊狀請求補蓋廳印由呈及舊狀八本均悉查各狀共應補繳狀價一元二角九分茲據如數繳到應准將前項狀紙補印發還仰即來廳具領可也此批▲李金土狀悉該案蔣阿全已提起上告應候上告審衙門核辦此批▲施韻庚欣悉候調卷核奪此批▲龔達卿第狀悉姑准再令崇明縣知事查明依法辦理並具復察奪此批（以上五月十號）▲徐高氏狀悉查此案同級審判廳宣告判决對於覊押日期並未准予所抵該氏所請本廳碍難照准此批▲阮金祿狀悉本案准予上告此批▲王盛鑑狀悉查所訴多屬空言無據顯係該氏因告姦不成故意來廳砌詞聳聽應不准行此批▲曹湘衡狀悉所訴究何實情候令該縣法辦此批▲彭寳林狀悉准予令催此批▲劉心泉狀悉本案究係如何實情候令江都縣知事查明依法辦理此批（以上五月十一號） 
[上海地方審判廳]  
　　批示一件黄斌狀請迅予執行由狀悉候依法執行此批▲一件印水心狀請函廨協傳由狀悉准再函廨協傳此批▲一件朱靜庵狀請强制執行由狀悉候傳楊舜臣到案訊奪此批▲一件屈玉根狀爲龔狗大與陳阿四會欵糾葛案准予按月照解會欵由狀悉查龔狗大與陳阿西因會欵涉訟一案業經本廳判决陳阿四如有不服儘可於法定期間内聲明控訴又查會簿内陳阿四總會名下只有戚玉根認散會一脚並無屈玉根其人如果屈玉根即戚玉根亦祗能在陳阿四控訴時到庭陳明所請按月照解會欵應毋庸議此批▲一件丁滋生狀請暫緩執行由據狀已悉此批▲一件錢紀祥狀請强制執行由狀悉仰即來廳訊明核辦此批▲一件屠子恰狀交案欵由准交此批▲一件黄泉林狀請執行由狀悉本案卷宗未奉發回已於該氏三月三十日狀内明白批示矣着即知照此批▲一件顧鏞藩等狀請執行由狀悉查本案卷宗尙未奉江蘇高等審判廳發回所請應從緩議此批以上五月九日 
[上海地方檢察廳]  
　　批示▲李根雲狀悉案正偵查仰候核辦毋瀆此批▲王喜賢狀悉仰即補具理由書送高等廳核辦可也此批▲陳小三子狀悉案已起訴候送同級審判廳核奪此批▲朱文源狀悉爾旣將被告扭訴警區收押在案廳侯該區移送到廳再予訊辦此批▲馬正元等狀悉爾等事不干己毋　揷訟此批▲倪玉松狀悉案已送審所請交保之處未便照准此批▲顧少卿狀悉查刑事訴訟並無請求備案之程序本廳未便照准此批▲王趙氏所請不准此批▲楊沈氏候轉呈江蘇高等檢察廳核辦此批▲榮士和候訴辦毋瀆此批▲姜阿大業經批駁在案多瀆何益此批▲宋耀生等據訴如果屬實顯係民事料葛應向同級審判廳請求本廳碍難准理此批▲朱少卿狀悉旣據聲明易科候據情送請同級審判廳依法裁判可也此批▲佘李氏狀悉案經票傳候集訊核奪此批以上五月九日 
[上海縣公署]  
　　批示▲沐鮮魚行公大行等呈爲設會籌辦護洋請備案由批呈悉查前奉省令准農商部咨以漁會辦法一區域内不得設立二會江浙漁業公司曾由旅滬浙局漁商組織漁會於民國三年報部有案該商等設江浙魚商保安聯合會與部定辦法未免抵觸據稱漁業公司奉部令取銷代完關稅特權因即停止護洋等情本署未接奉令知無案可稽所請備案碍難照准此批▲催征吏王愼卿呈爲浦恆興自願閉歇請免發封由批據稟浦恒興自知違章不合願即閉歇懇免發封等情姑准暫緩執行仰即傳諭限令七日内將店閉歇如敢逾延仍予封閉不貸該吏務當依限查報毋得徇　切切此批結存 
 
 

Page 17

 
 
   
 
 

Page 18

 
 
自由談 
閒話 
[繁華風轉記（三）] [  昭實]  
　　（一千九百二十二年之巴黎風） 
　　歐洲書業現狀槪觀 
　　戰後思想變遷大勢 
　　出版界之趨向似乎純然爲學術問題若亦如婦人時樣裝踵事增華　披閱將有不勝其繁之苦此固記者臆斷之詞而在歐洲大陸繁華都市目之所接耳之所聞乃適與上文相反背德國某著作家有言曰若世界之大人人具高遠知識讀書能善自選擇則發行人與著作家將窮極無所依幸而大多數讀書分子並不深知書味其選購新書如選購衣裙鞋襪等事只求合於時樣而止故書店廣告大可神其作用購書者對之每覺茫然無所適從 
　　英美出版界報紙之發展可謂極盛矣而歐洲大陸表示其出版界之氣魄者實惟書籍讀者諸君試周游世界各國大都市對其出版界一爲表面之觀察其中有兩物已足令人經久不易遺忘此兩物者一爲法京巴黎散茵河Ｓeine畔石欄前之臨水書攤一爲德京柏林林下路ＵnterdenＬinden轉角間之販書車輛法德兩京人士之於書籍正不獨如衣裙鞋襪之講究時新而其癖嗜購讀直視此書爲水菓攤小菜車上之家常食品此中有不同之書味足爲繁華風氣轉移處一種例證 
談叢 
[說跳舞] [  鐵]  
　　世界自有人類以來跳舞這一回事究竟是在甚麽時候纔有的這個問題倒狠難解答可是在歷史上觀察起來我們就可以知道跳舞是淵源極古的我可以大膽說一句跳舞差不多就和人類有生以俱來這是甚麽道理呢因爲人類乃是表情的動物人類旣因喜怒哀樂各種感情發而爲謳歌咏嘆哭泣的動作那麽人類因爲興高采烈的時候發而爲跳舞也不算一件希罕的事爲的是跳舞就是人類表現快活感情的一種動作再進一步說人類旣然可以拿五官來表現各種情緒四肢百體也是人類所享有就當發達他們的技能拿來做一個表情的媒介使他們和五官互相爲用這方纔算是畢人類表情的能事呢 
　　照着上面所說的跳舞雖則是淵源極古可是跳舞能究形成一種特别的形式或是一種特别的運動爲世人所注目爲社會所了解當然起源於宗敎的會合我國古代的八佾就是祭祀宗廟的一種儀式日本神話時代的天之宕舞也是屬於這一類的範圍論到泰西的跳舞埃及法老治世的時代Ｍemphist和Ｔhebes的古都就一早有了跳舞這種跳舞的作用不是爲了迎神賽會就是爲了歡迎凱旋的將軍到了希臘承繼埃及的文明連跳舞這一門玩意也就承繼過來了 
希臘到了ＯlympicＧumes盛行的時代因爲有了迎神賽會和社交的關係這跳舞的玩意就一天一天的進步起來到後來跳舞就居然和宗敎分離成爲一種獨立的藝術到底能和音學美術相提並論這一場功勞我們就不能不讓給古代的希臘人了（未蓋章） 
影戲談 
[電影界之新消息] [  明月]  
　　美洲嘉利福宜省之寰球影戲公司爲美國唯一之電影製造廠今愛笛普路已爲該公司聘得愛氏又出其生平絕技編演長片劇三十六本名曰爲父復仇記斯劇之結搆佳絕不第以驚人之絕技見勝更與虎豹獅象諸猛獸聯合串演斯劇出世堪稱爲長片影劇中之破天荒使觀者另易一副眼光較之泰山之子實有過之而無不及今聞斯劇已由滬江影戲院運到不日啓演又可以饜愛觀電影者之眼福矣莫釐殷顯甫等在蘇州上海各地所攝演之中國新影片紅粉骷髏記一劇全片業已告成其所費之基本金當在一萬五六千元此劇之性質冶愛情武俠冒險等爲一爐係上海十姊妹中之一節劇中除火警未攝外其餘若水戰陸戰等等無一不備且當時在蘇州寳帶橋攝演水中追人一幕有一演員扮警士者因不諳水性竟溺斃水中後經新亞影戲社撫恤了事此劇已在本埠夏令配克先行開演矣 
諧詩 
[時事諧詠] [  姚鞏甌]  
　　糟盡國家倒盡煤衣冠禽獸遞登臺鵬飛燕落還留恨驢去何堪馬又來 
　　國事蜩螗世局多變張使當戎馬　偬時曾扶乩叩問前途休各乩書鵬飛燕落驢去馬來八字國人苦禽獸之擾久矣大鵬歛翅梁燕辭巢出押之虎負嵎交通豈猶有長耳公玉面騘輩將爲虎作倀耶 
　　舌敝唇焦枉費辭偃旗息鼓事難期老人一掬傷時淚爭似災黎涕泣悲 
　　奉直啓釁東海徴王士珍老人出爲和事老向雙方疏通旋兩軍卽開火顰鼓喧天哭聲震地王老人策杖展謁白宮面陳調停無效大局糜爛情形竟泣下 
　　枉說解鈴仗繫鈴靦然通電列調停須知功罪分明甚清濁終難混渭涇 
　　梁燕匿居津門亦曾加入調人之列解鈴繫鈴出爾反爾可云極滑稽之能事矣 
　　將軍昨夜已亡逃再仗何人作保鑣燕落何當乩語應今番難免一辭巢 
　　奉軍敗北鬍帥已溜之大吉溯奉軍此次入關本爲梁　保鑣乩語鵬飛落早知其爲惡兆矣 
小說 
[社會小說人間地獄（九七）] [  娑婆生]  
　　第十六回洋務世家密編脂粉隊荒年生活墮落虎狼窩 
　　話說賈大人和黎宛亭柯蓮孫在一號樓上正嬲着阿寳去呌人忽然樓下門外一陣鈴響接着一派外國話的聲音頓時大家嚇得面如土色那樓底下北方口音的家人聽見聽得敲門聲急也走出來要去開門阿寳這時候搶一步走到扶梯邊對那北方家人道連升你當心點問問清楚再開門連升應道曉得連升便隔着門問是誰只聽見門外的外國口音道皮尼司皮尼司連升便開了門一面伸長𩓐子對扶梯上的阿寳道不是别人是皮尼克司帶着幾個朋友來了阿寳聽見是皮尼克司心中一大塊石頭方始放下因爲皮尼克司是他這裏時常來的上客皮尼克司光顧一次阿寳總得着許多實惠所以皮尼克司來心中非常歡迎趕忙對樓下的連升道二小姐不在宋樓上房間没空只好請皮尼克司先生樓下先坐一坐罷誰知阿寳這話還没說完那位皮尼克司先生早已領了兩位外國人一陣皮鞋聲音走上扶梯阿寳見連升攩不住只得親自下來對皮尼克司先生搖搖手指指樓下房間又豎起兩個指頭說二小姐出去了那皮尼克司先生也有幾分會意嘰哩咕嚕和那同來的兩位朋友說了幾句話便一齊廻身退下扶梯連升早滿面堆下笑容將樓下一間沿街的房門開直了邀皮尼克司先生進去阿寳這時候急急忙忙廻上樓來向黎宛亭道對不住請三位坐一會我下去對付這兩位外國客人去去就來賈大人忙問道這幾個外國人來幹什麽阿寳笑道也與你們一樣來白相的說罷便匆匆的下樓敷衍外賓去了賈大人對黎宛亭道無怪現在外交官要値錢辦交涉的人員要格外漂亮些你看堂子裏的烏龜老鴇也是先儘外國馬屁拍將我們同胞擱在一邊黎宛亭道你老倒莫怪他本來這裏折衝樽俎的是他們的主人翁湯二小姐如今湯二小姐出去了阿寳不能不以外交次長的資格暫行代理部務了賈大人道湯二小姐會說外國話嗎黎宛亭道豈但是會說而已他還出過洋論起他的門閥足足可以算得是『洋務世家』呢你老不知道嗎湯二小姐號稱是湯作彝的女兒其實女兒這句話是冒牌的實在湯作彝的姪女一些不假所以二小姐得着洋務的家庭敎育會說一口外國話並且他的丈夫也是一個現任的外交官柯蓮孫指着風琴上面擺着的一張六寸照片給賈大人看道你瞧這就是此地主人翁的槀砧賈大人凑過去子細一看只見照片上一個半身西裝少年雋逸英發撲人眉宇賈大人笑道這樣漂亮的洋式乂桿兒到是少見呢 
[餘瀋] [  李心齋]  
　　長日如年簾櫳風靜閒庭寂寂花落無聲觀羣蟻爭食鬥於堦下奮不顧身詎正當激鬥勝負未分時乃急有惡客來誤踐其上則兩軍皆死喪過半是則蟻之死也寗非由於自取乎吾乃因之有感 
 
 

Page 19

 
 
   
 
 

Page 20

 
 
常識 
　　（一）投稿本增刊者其材料除衛生法制道德經濟四項外增教育科學宗敎市政雜錄問答六項其語涉攻訐個人者恕不登載 
[（一）投稿者篇末須開明姓名曁詳細地址並黏一名片每句請自加單圈若篇幅過長及繕寫潦章字跡不易辨認者佳構亦從割愛]  
　　（一）登載之稿酌定甲乙兩種報酬甲種兩元乙種一元其願取酬者投稿時須署名蓋章於標題下（但署名不蓋章以不願取酬論）如登載一月後無人指摘其轉錄他稿者至隔月一日（陽曆）即可向本館取酬其取酬時之署名蓋章須與投稿時同 
　　（一）問答一項專爲喜閱本增刊諸君確有疑義藉便討論起見當擇要登載恕無報酬 
　　（一）投稿者如不願取酬或不願將所署之名發表者請於原稿註明附函恕不作答 
　　（一）投稿登載時本增判得酌量增删其字句 
　　（一）投稿不登載者原稿恕不發還 
常評 
[自以爲是] [  由人]  
　　人無有不自以爲是者故以自以爲是責人其人殆未自思也假使自思則彼亦未有不是以爲是者也何也假使不自以爲是則其人是非之心必先紛亂世安有旣識其非而躬自蹈之者則自以爲是者人之天性未漓也 
　　世之是非固因人之關係不同而不能一致或以歷來之習慣或以四周之環境或因秉性之偏或因利害之切故人人自以爲是之是按之事理未必眞是然因此而謂人不能自以爲是則豈必率天下之人而盡自以爲非而始已耶假使人人自以爲非非天下之至詐即天下之至無賴者也世更有寗日耶故余之意人之自以爲是不可責也若自知其非而强以爲是則其人之心不可問責責亦無益矣 
　　更正十一日常評「心理」内第二行「除有有關係者外」句衍一有字 
衞生 
[夏令食品宜注意] [  沈桂淵]  
　　現在行將入夏天氣一天熱似一天我們於食品上宜格外注意始於衛生無妨若據衛生講起來是冬季宜多食肉類夏季宜多食菜蔬因爲肉類性熱的多菜蔬是清素的茲將其要點列舉幾端如左 
　　一肉類性熱易生痰在夏天最宜少食 
　　二肉類因夏熱市售經時過久易腐敗於衛生最爲妨害 
　　三菜類係清素的夏天食用最宜 
　　四無論人畜在夏季最易染疾若食有病肉類傳染尤速不可不防範 
　　五凡不宜入口之菜蔬最易檢查 
　　六菜類有清血之性能冬季人食肉類最多所有腹内一切積滯有滌除之性能 
　　七夏季菜蔬購辦最便價値較肉品爲廉合乎經濟之要求給養宜時尤不背衛生原則 
　　每見近時商店或局所按定每飯必須幾葷幾素以爲不如是則不合乎規矩不成局面其實大錯飲食以衛生爲主每日開菜不是印版的素菜弄得潔淨優美比較葷菜油膩蠅飛滿桌一見生厭弄得食慾不盛强得多呢還不如按衛生原則夏季多食菜蔬冬季多食肉類作個開菜規則似乎合理呢（乙種酬） 
經濟 
[商業問題之研究（續）] [  吳東初]  
　　零購學（十）進貨九知 
　　（九）知人生意一端全視人如何做法若徒守成規毫不變通所謂只知有事不知有人終必致無人與之往來進貨人對於聯絡感情一方面尤不可不加倍研究以取職務上充分之效果也 
　　進貨人對於知人一層所當着手者首在一般廠家農家掮客或其他能以貨物供給於我者另一方面亦不可不知者卽本店之一般買客是也至何以須知廠家農家掮客及其他貨物供給者無非用自已的眼光和經騐觀察其中孰爲殷實可靠孰爲滑頭欺騙誰家名譽最盛誰家極無信用誰家多與周旋可獲優待條件誰家應不與來往以免日後上當諸如此類知之不嫌詳盡蓋胸有成竹進貨自有極凖所謂由比較上而得之經騐自非一般盲然從事者所可得而比擬也 
　　其他知買客方面者不啻於進貨售貨兼作研究矣吾曾言之進貨人於售貨方面多求知識卽於進貨上增長購貨之知識緣進售本有連帶的關係缺一卽爲不全吾所主張進貨人應知買客方面者不外明乎買客之需要習慣風尙嗜好以及購買力如何假使以上諸項均能知之有素則彼進貨人之程度自必高出常人一等其價値蓋可想見矣 
　　吾國内地大商店向例多派有常川駐滬店員專任配貨事宜故本埠後馬路及洋涇浜一帶客棧内幾完全爲此項所謂水客常年居住吾嘗於暇際各詢其對於進貨上之知識若輩答謂於申地行家打聽極熟所謂此方面宜知之人大槪已爲所知至於買客一方面應知之事則鮮有知其中關係之重要者一日吾詢一水客曰「汝進貨固極有把握貴店在内地之買客汝曾研究否」彼答曰「吾爲水客只知進貨貨進了裝船運往店中至於賣出與否則吾不必過問」噫斯蓋爲吾國舊式進貨人之通病矣有志從事於商業革新者對於進貨人應具之知識不可不知廠家而兼知買客也 
道德 
[青年的自問語] [  震春]  
　　這種人有崇拜的價値嗎 
　　這種事有做的價値嗎 
　　這種話有說的價値嗎 
　　這種書有讀的價値嗎 
　　這種東西有吃的價値嗎 
　　這種幸福有享的價値嗎 
　　這種脾氣有鬧的價値嗎 
　　這種學說有研究的價値嗎 
　　這種習慣有存在的價値嗎 
　　這種反對有反對的價値嗎 
　　這種辯論有辦論的價値嗎 
　　這種游戲有游戲的價値嗎 
　　這種衝動有衝動的價値嗎 
　　這種改造有改造的價値嗎 
　　這種東西有建設的價値嗎 
法制 
[監護人與監督人之關係] [  井門]  
　　未成年人無行親權人或有而不能及不願行使親權時則設監護人使任敎養保護未成年者之責由祖父祖母家長　監護人者規定於法律爲法定監護人由最後行親權之父或母指定者爲指定監護人若無法定監護人又無指定 
何人爲監護人者則由親屬會選定之謂之選定監護人監督人者即以之監察指定及選定之監護人也蓋監護人責任重大對於未成年人之利害甚巨使無人監督之難保無不利孺子之虞誠非立法本意故使監護人於任事前呈請法院招集親屬會選定監督人其爲選定監護人者由選定監護人時並選定之凡有重大事情須得監督人之同意並隨時督察監護人監護之行爲藉謀夫成年人之利益蓋監護人爲執行機關監督人爲監察機關一如立法之於行政者至於法定監護人則情親誼摯自毋庸更設監督人免以疎間親之弊故法專限於指定選定兩種監護人須設監督人也（乙種酬） 
科學 
[化學常識之一斑] [  志垚]  
　　吾國敎育尙未普及故人民之化學常識甚爲缺乏見物質之變而不知其所以變物之變其形而不知其質亦隨之而變嗜有毒之食物而不知其害此皆缺乏化學常識之明徴也茲將最普通者拉雜書之剽竊或所不免幸閱者諒之 
　　（一）置酒於空氣中久則變醋人皆知其然而不知其所以然此其故蓋因酒中之醇由酸母之作用吸收空氣中之氱氣起如下之反應而變爲醋酸故也 
Ｃ２Ｈ６Ｏ＋Ｏ２＝Ｃ２Ｈ４Ｏ２＋Ｈ２Ｏ 
　　附註（Ｃ２Ｈ６Ｏ爲醇之分子式）（Ｏ爲氱氣之符號） 
　　（Ｃ２Ｈ４Ｏ２爲醋酸之分子式）（Ｈ２Ｏ爲水之分子式） 
　　（二）以銀觸硫化物則變爲黑色之硫化銀此可以實騐而知之吾人藏於懷中之銀圓銀表等以及婦女所用之銀首飾往往生有黑色之汚點者即因皮膚内發出之汗與銀化合所致也吾人於此更可證明汗液中實含有幾許之硫質也 
　　（三）以洋墨水所書之字置於空氣中則字跡愈顯是爲吾人所習知者蓋因墨水中所含之硫酸第一鐵鹽之溶液吸收空氣中之氱氣而變爲第二鐵與所含之加里克酸起作用而成爲一種青黑色之結沉質故也 
　　（四）吾人爲蜂蟻等所螫則皮膚脹腫刺痛難堪此何故歟蓋因蜂蟻等之體内皆具有蟻酸當其以刺螫人時注蟻酸於人體而蟻酸有刺戟性故令人作痛然若用硵精水（即錏水）洗傷處則蟻酸爲其所中和而痛亦止矣 
　　（五）㲶化第一汞亦名甘汞爲内服之藥品西醫常用爲瀉劑及利尿劑然曝於日光中則起如下之反應而分解爲有毒之昇汞皿汞二者食之則有害不可不愼也 
　　Ｈg２Ｃl２＝ＨgＣl＋Ｈg 
　　附註（Ｈg２Ｃl２爲㲶化第一汞之分子式） 
　　（Ｈg２Ｃl２爲昇汞之分子式） 
　　（Ｈg爲汞之符號） 
　　（六）菸鹻性毒甚飲數滴卽可致命尋常之烟草含有一至八％之菸鹻故烟草有毒不可吸也 
　　諸如此類不勝枚舉上所言者特其一斑耳（乙種酬） 
雜錄 
[購彩票者速醒] [  曹文海]  
　　余前日午後道經老北門口有利源彩票店門前瞥見一某甲形似勞工界人手持彩票一束在該店對號余站足一覩將甲所對各種彩票一一記之略述如左 
　　（一）正券三月初七日開彩（慈善券）二條初九日開彩（利濟劵）三條十二日開彩（河南券）二條十八日開彩（湖北券）一條二十三日開彩（甘肅劵）二條二十七日開彩（塘工券）二條 
　　（二）副劵三月初四日開彩（安徽券）四條十一日開彩（甘肅券）四條十四日開彩（塘工劵）五條十六日開彩（乙種實業劵）五條十七日開彩（慈善劵）三條十九日開彩（義賑券）二條 
　　時余約站一小時間覩甲以各彩票一一向號單對碼共有三十五條竟無一中幷未尾亦分文無有某甲對畢霎時面紅耳赤呆若木鷄繼而流淚且行且語謂彩票害人失我一月之勞薪仍不一中等語然余亦曾犯此病耗費金錢不可勝計今已改矣昨日得甲之當頭一棒益醒余之迷夢歸而記之投於常識希望好買彩票者速醒速醒母以汗血金錢投於汪洋大海之中也（乙種酬） 
 
