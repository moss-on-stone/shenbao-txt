# 1924 - 63 - 4918329

 

Page 1

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *   
 
 

Page 2

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *   
 
 

Page 3

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *時論（特約） 
[財政整理會之末路心史]  
　　財政整理會之設也外交系倡之財政系始而思篡取之繼而讓之方其隆隆而起也固以爲整理舊債即化散爲整找得一總債務之零數自成一債昔之找零爲小債今總債之額已甚鉅即找零已可得大債故爲蠧國之政府所逐鹿而外交系得之將必有以大展手腕結新主之歡爲墮落學生憑藉留學資格以獵取軍閥爪牙作成時勢所造之最大利窟以故開會以來聲勢赫然即任命以需其成效之軍閥亦且信財蠧以外别植一摇錢之樹爲有無窮之希望存焉矣 
　　該會暫定以半年爲一結束自上年十月初開始與大選之盛同時競爽王承斌吳景濓之流居擁戴之功於一時顔惠慶殆將奠磐石之固於永久此非意外之事也在外人亦以爲軍閥果擁其所共戴之首領爲之干名犯義而不顧踴躍報效使國會悉被污染國民愧憤而無如之何雖以無道行之豈不可畏旣而報解中央之欵益被截留中央救死之策窘於前日攬鏡自照是否有整理財政之面目外人視之而匿笑軍閥自顧而吞聲顔惠慶適丁其時蓋亦當攬鏡自照是否有擔任整理之面目日月不居轉瞬半年瓜期届矣耽耽逐逐之大欲澌滅於無何有之鄉一再開會報告惟有關税之二五附加爲其對於國外可取之利苗惟有祝告速决金佛郎案以爲促進關税會議之階級其言曰今日我國所恃爲整理財政之基金者惟二五附加税然金佛郎問題未决關税會議遥遥無期故現在欲求整理財政基金有着自應從促進關税會議入手應如何促進關税會議本會應負向政府建議之責此爲二月二十二日該會開委員會顔惠慶之主要報告語是時蓋將以委員全體名義主張此建議矣不意委員之答辭滑稽至於極地僉謂欲解决此問題須有眞正之民意爲政府後盾兹事體大一時不易討論遂無結果而散夫所謂眞正之民意豈非屏棄自稱民意之豬仔國會乎豬仔國會猶不能聽其麾指乃求諸更眞於豬仔國會之民意而用作後盾然後敢建議以爲促進萬一取得關税之二五附加可以搪塞此千載一時之殊遇然則求此眞正民意之所在該委員等殆亦升天入地未易相逢吾欲爲之指一途逕以導該委員凡國民之言裁兵廢督者必眞正民意也該委員可告之曰但能相助促成關税會議則有二五附加之鉅欵在無庸裁兵雖稍稍增兵亦無害無庸廢督雖再加巡閲檢閲副巡閲等等諸使亦無害倘有應之曰諾者必即該會之後盾而可以據之以建議雖然解决金佛郎是否即能使國際間疾來赴關税之會議關税即開會議是否即將二五附加雙手奉上别無會議中提出之要求由今軍閥之信用之實力之無理於外人雖得此後盾而成此建議亦且未可達兹宏願况并此後盾不可得而建議不可成耶閲一旬而又開會則云本月底已滿六個月期内須趕辦各種表册實行與否聽之政府此則所謂末路也六個月之後又有六個月趕辦表册爲此六個月之成績盛德大業鍥而不舍以待之苟届其時而仍不能如其初願則眞末路之末路矣 
國内專電 
　　北京電　瀋津商界代表接洽斡旋直奉請吳張互簽直奉和平公約一方請曹諭洛吳一方請段諭奉張但奉天無人敢與張作霖面商非張不納係張學良惡聞和議（十日下午一鐘） 
　　北京電　洛吳兩電曹反對更換晋閻謂晋省治績斐然允爲直魯豫熱察綏楷模豈能輕易更動失天下人心等語洛吳又電催發表高恩洪膠澳督辦令有總統愛我之點即我愛高之語府僚對洛吳事事干涉頗滋多口曹亦牢騷某客卿云曹在保時本人曾勸要爲政治上第一發言者不如不赴京今曹繼黎任則吳當然居曩日保定地位不必牢騷 
　　北京電　義友息軍火總數只售四百數十萬其中三分之一爲長江各督所購三分一爲洛陽所購餘則中央購價欵收到一半尚有期票 
　　北京電　王永泉電院部請明令討伐周蔭人以申法紀並有謹率三軍聽命誓師語王似不與臧聯（十日下午一鐘） 
　　北京電　洛派人云閩事吳無訓令致周蔭人驅王當周前月密報王得某方大批軍械械到即表示反對中央等語吳以詞出一面密告劉春台查據報購械有之餘無實據吳密覆周截留今因扣械而驅王非吳始料所及據閩省人云永泉弟兄與閩人感情極壞種烟庇賭架紳索欵尋常事但王并未得何方軍械周之驅王實爲十二師餉源藉械爲名又聞孫赴贛消息係王通知贛蔡故孫周轉而驅王此説待證（十日下午一鐘） 
　　北京電　洛對閩善後主責成孫傳芳薩鎭冰妥籌辦法並令張毅協同省軍迫王部繳械願受編者仍予寛容惟王永彞部應解散並嚴懲仙遊案指使人犯至周蔭人暫不升拔以免啟師旅長自闢餉源之漸（十日下午一鐘） 
　　北京電　府催速發表洛吳所保孫丹林爲鄭州商埠督辦院定提眞（十一）日閣議（十日下午八鐘） 
　　北京電　眞（十一）日王正廷加拉罕會晤商中東路償還及外蒙接收軍隊兩點　　北京電　楊森電院請任徐孝剛爲西川道孫兆鸞爲建昌道蕭永熙爲嘉陵道高鵬程爲永寗道陳抱一爲政務廳顔如愚爲高審廳長黄綬爲高檢廳長向成傑爲警務處兼重慶警察廳長均先委任請明令簡任 
　　北京電　吳佩孚電辭第三師長並催發表董政國第九師長（十日下午八鐘） 
　　北京電　灰（十日）衆院行政委員交替張國浚主席廖勁北反對易秘書長警衛長下星期三再討論該案 
　　北京電　憲政黨及小孫派反對行憲運動聲明不署名通電（十日下午八鐘） 
　　北京電　航空署眞（十一）下午會議美飛機來華待遇問題（十日下午八鐘） 
　　北京電　曹派趙玉珂左繼梧赴洛祝賀　　北京電　桂張其鍠報院遵辦初選 
　　北京電　洛吳派錢秉鑑遲雲鵬赴津祝段壽（十日下午八鐘） 
　　天津電　九日官廳在江蘇會館祀孔王承斌因病未到由楊以德主祭張調辰姒錫章金孝悌劉彭壽爲東西分獻　　天津電　李榮殿定灰（十日）接鎭守使任 
　　天津電　馮玉祥王懷慶薛之珩謁孫催發軍警餉孫謂王克敏上臺係諸公竭力舉薦請直接向王接洽 
　　天津電　運送義軍械水兵七名昨赴領署報告已將軍火完全點交買主收存（以上十日下午十鐘） 
　　奉天電　東邊道廖彰病故張令洮昌道李友蘭轉任令莫貴恒升洮昌道　　奉天電　浙盧派軍政處長殷學成來奉接洽時局 
　　奉天電　王景春電職前因病赴京就醫職務由俞人鳳會辦代理現病痊假滿業於東（一日）到署視事除電京部外特聞 
　　奉天電　朱念祖由日返京過奉日滿醫大學邀講中日文化 
　　奉天電　航空署現在烟台遼陽海城大石橋設辦公處曁停機廠 
　　奉天電　王永江擬由省庫撥欵八百萬增呼蘭糖廠鴨綠江採木公司奉天紡紗廠弓長嶺鐵礦公司本溪煤鐵公司資本助營業發展 
　　奉天電　張以奉榆吉長四洮朝錦四路皆歸奉自辦令合組交通處謀規則業務劃一（以上十日下午八鐘） 
　　哈爾濱電　達夫堅抵八十六小站遇俄要員談畢佳（九日）返哈 
　　哈爾濱電　法軍事員羅克氏佳（九日）日行聞將赴滬（以上十日下午六鐘） 
　　濟南電　前財廳長常壽宸偕洛吳委員陶某來濟籌設河南銀行擬於用兵時發行軍用鈔票 
　　濟南電　葛案要犯高良忱鄭瑞亭高瑞圖今午後執行死刑聞首犯高良忱梟首送往張店示衆鄭高兩犯槍斃 
 
 

Page 4

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *　　濟南電　熊以各政團多反對龔積柄長財欲以省令委郭珠泉代理各政團反對更甚（以上十日下午五鐘） 
　　漢口電　袁祖銘派錢用斌來鄂向漢廠訂購槍五千枝彈三百箱預備回黔之用 
　　漢口電　陳嘉謨仍駐岳州在蒲圻設蒲通鎭守使署在武昌設二十五師司令部 
　　漢口電　賈案日領署尙未判决賈子香甫再向交涉署洋務公所及日領署請將鳥羽田藏及陶雲章胡壽安依法懲辦 
　　漢口電　魏宸組定文（十二）在中華大學演講歐洲近狀（以上十日下午十鐘） 
　　漢口電　宜昌設濟宜事務處專籌援川軍餉蕭派韓大升爲處長 
　　漢口電　岳兆麟庚（八日）到漢 
　　（以上九日下午十二鐘） 
　　重慶電　熊克武石青陽等均退駐綦江南川 
　　重慶電　川運使周駿電京鹽署劾朱傳晋抗不交代并請另頒新印 
　　重慶電　熊克武派但懋辛兼程赴滇乞援（以上九日下午十鐘） 
　　香港電　駐粤蘇俄代表鮑維廷接加拉罕電召前日離粤回京與加商華承認蘇俄案進行方法 
　　香港電　孫因孔庸之患病改派伍朝樞赴奉祝張作霖壽 
　　香港電　前南雄滇軍鬧餉事已解决由韋杵高鳳桂會銜佈告安民 
　　香港電　孫佳（九日）在高師演講民權政治末謂人民入國民黨懷一做皇帝觀念而來雖貫輸以民權主義然想做皇帝者仍有其人 
　　香港電　前在港失踪之廣順小輪查悉在香山虎山地方共擄搭客七十餘人放回婦女及苦力十八人 
　　香港電　陳光逵電孫辭北伐第一軍長職孫不准祗允給假由高鳳桂兼攝　　香港電　孫致書國民黨員解釋社會主義青年團加入本黨於黨綱民生主義無增减至進行緩急則應時勢之推遷非根本改變並謂俄共産黨六年成功足爲吾黨借鏡之資 
　　香港電　陸榮廷在港購大宗生銀回邕鑄新銀幣 
　　香港電　陳烱光死後所部撥歸楊坤如熊略收編 
　　香港電　東江現查實無戰事所傳開戰係各軍藉以索餉 
　　香港電　佳（九日）日廣州商團選陳廉伯爲團長 
　　香港電　聞孫將親擬建國政府組織計畫交中央執行委員會進行期以三月成立（以上十日下午六鐘） 
　　福州電　周蔭人灰（十日）十時入城前導大旗書討逆軍總司令 
　　福州電　福清兵變王永泉已抵莆田涵江佳（九日）晚電薩稱現正巡防一俟就緒即回省 
　　福州電　烟酒局長接孫電改委金振中　　福州電　孫庚（八日）日覆省議會略謂與百川相處一年法語巽言焦敝唇舌詎其毫無感覺此次周護使遵吳巡帥令密扣其新械意在减少隠患今百川出奔周使十日可抵省此舉當可綏定閩疆度爲貴會所贊同云　　福州電　海陸戰隊奪新式大砲八尊並捕獲朱營長鄭營副自投受編二人係日本砲科畢業 
　　福州電　庚（八日）省署會議係爲電迎孫督及王部如何安置犒師費如何籌法（以上十日下午六鐘） 
　　揚州電　捲菸税十日開徵（十日下午八鐘） 
特約路透電 
[香港防禦規則與船員之齟齬]  
　　十日香港電　中國沿海船副會館及機師會館昨開聯合會議到者甚衆通過决議案宣佈與香港政府往來關於防禦海盜新規則之文件並擬將全案提交本國政府有人主張先一日通告船主實行船副機師罷工惟大多數主張和平談判此次爭端之起乃因新規則中有船副應竭其能力抵抗字樣而於因公殞身之家屬無一字涉及故衆皆憤懣不平 
[俄報記鬍匪事]  
　　九日里加電　蘇俄報紙登載海參威消息紀二月二十日鬍匪三百名攻擊東西比利亞柯米薩羅夫加村事據謂華兵亦從而助之該村被焚男子被殺女子被辱赤加防兵曾出救護殺匪二十名餘匪復刦掠二村匪由華軍官一員指揮軍械精利携有野戰砲四尊 
[菲列賓政記]  
　　十日馬尼刺電　議會所通過之議案七十二起有三十起爲伍特總督否决泰半因乏欵實行之故 
　　十日馬尼刺電　海伊斯總統號有散艙搭客四名患天花現當局施行檢疫章程甚嚴凡不肯種痘或不能交出種痘証書之旅客均不准登岸 
[印度之政潮]  
　　九日那格浦電　中央省參政院不合作黨之阻撓手段現已有推翻預算案全部之結果僅投票規定閣員年俸兩比羅 
　　十日倫敦電　每日電聞之喀爾喀太訪電稱印政府已請印度事務部大臣准許解散中央省參議院 
[希臘新内閣]  
　　九日雅典電　聞新首相巴巴拉斯太西哇氏現力圖羅致國會中各黨人物組織新閣新政府之大政方針主張由國會推翻帝制而不由公民大會修改憲法問題將於適當時機由公民大會决之現議維尼齊洛氏應於三月十日取道白林地西離希 
[俄土通商]  
　　九日君士坦丁電　莫斯科消息　蘇俄政府已許土耳其與俄羅斯間即施貿易自由凡地方産品及兩國製造品僅須繳納關税土商可隨意出入俄境以貨物售與彼所願意之人 
[法總理之財政計畫]  
　　十日巴黎電　參議院財政委員會昨日午後專考慮普恩賚所提之財政計畫已通過若干條餘者則加修正該委員會現已核准政府加税四十萬萬佛郎一議但對於授權政府頒布具有法律之條例一層則仍反對 
　　九日巴黎電　法總統總理財政部長法蘭西銀行行長及重要財政家數人　今晨在總統府會議爲改良財政現狀及恢復佛郎市價所必要之計畫政府擬請參議院注意於通過財政計畫庶可迅速裁减政費終止借債政策聞法蘭西銀行將繼續與政府共同努力 
[法郎價落之救濟]  
　　八日倫敦電　佛郎下降今晨仍不止現已落至一一七比佛郎市價爲一三一佛郎地位現甚引起倫敦人士之注意蓋恐佛郎苟與歐陸其他數國貨幣有同樣之命運則其影響將甚重大爲患匪淺也佛郎繼續下降聞係有人作空頭所致其操縱之中心點聞在荷蘭匯市某經紀人稱荷蘭商行一家自九月起操縱佛郎市價已獲資逾英金一百萬鎊 
[法國之安全志願]  
　　十日倫敦電　法外部黄皮書所表示法國欲得安全之志願各方面均予以同情法國以德國元氣恢復後或將侵略法國爲慮英人固認此爲有理由但英國之不願依照法人見解而締結英法盟約亦有理由在焉魯爾與來因地之佔領不獨未解决賠償問題且亦未消釋法國對德之憂慮安全實較賠償爲重要希望英法總揆間之討論定能導成關於此要點之同意 
[法屬地之植棉]  
　　十日巴黎電　參議院殖民委員會之調查植棉問題者今日聽受貝那德大佐關於印度支那天時地利等之報告殖棉研究會在印度支那仿英人在印度之所爲以大規模試種棉花現已覩成效據貝那德氏報告眞臘所産之棉花有美棉之特質又奈遮棉公司總董赫施氏述法屬蘇丹植棉之結果謂每一希克台爾確可産棉四百基羅格蘭姆該公司之棉地三年前方着手種植現已逾三千希克台爾之面積云 
[佔領地與德國選舉]  
　　九日倫敦電　德政府以總選舉在即請佔領地當道准（一）境内報紙人民言論自由俾得不受運動之投票（二）演講員由未佔領境前往佔領境對衆演説（三）前被逐出佔領境之居民十四萬人其中有選舉權者佔三分之二回里投票聞協約國來因地高等委員會可准言論自由但以佔領軍安全所可許之程度爲限 
[德國發行金鈔票]  
　　九日柏林電　德國家銀行總裁今日向國會預算委員會陳述設立發行金鈔票新銀行之計畫此銀行純屬德人而由國家銀行管理其所發行之鈔票將以金鎊計數國家銀行根據種種理由認金鎊爲最爲適用蓋德國貿易大都繫於倫敦金融市也 
[英政黨之運動]  
　　十日倫敦電　前屬自由黨之邱吉爾氏運動威斯明斯之改選自稱願與保守黨合作而保守黨要人亦允爲其後援乃邱吉爾氏忽發表運動選舉之演説内有願扶助包爾溫與保守黨等語而包爾温已發出一函謂保守黨應以全力援助本黨候選人尼古爾森氏查尼氏乃與邱吉爾互爭選舉之人也 
[愛爾蘭解伍風潮]  
　　十日倫敦電　愛爾蘭國防軍現全數解伍前週内軍官免職者共九百餘員現軍界大爲不平台泊爾摩亞有軍官多員携機關槍來福槍及子彈而走當局現派武裝汽軍一輛圍捕之高等軍官兩員上書行政元首責政府不能依愛爾蘭人民之志願解釋條約致陸軍當道現圖藉假不服從命令之罪拘捕之最近免職軍官之名單其中多曾參與英愛爭端事成而罷免彼等實欠公允云云杜白林軍界現甚活動防隊名額倍于原數且不許假 
[西摩戰事]  
　　十日巴黎電　摩洛哥法人消息西班牙屬摩境亂事頗熾有二防營被圍現圖由海道運濟糧食子彈大路現受危迫摩人猛攻距米里拉西六十公里之西軍陣地 
[俄國劇盜]  
　　九日里加電　據明斯克消息　武裝盜匪迭次搶刼鐵路現被擒獲多人依法治罪判死刑者二十二人内有女子三人十年監禁者八人十年以下監禁者二十七人餘十八人則省釋盜首爲摩尼施已逃出俄疆 
[各國近事記]  
　　九日鹽洲城電　救援隊雖將烏太燃料公司之礦掘下二千五百呎仍不得被埋者之下落隊長中煤氣暈倒　　九日紐約電　紐約中央鐵路總理史密斯氏今日在中央公園墜馬殞命 
　　八日華盛頓電　柯立芝總統已命入口之小麥税每布希爾增加十二仙麫粉每百磅增加二十六仙又於其他廠製品减税數　 
　　九日巴黎電　二月份魯爾與來因地關税出口執照税及鐵路管理局之收入共達一萬六千四百佛郎 
　　十日柏林電　亨堡港工决議明日罷工 
公電 
　　北京通電　各省衙門均鑒本日令馬麟李廼棻宋有才黄得貴李長清馬國良均授爲陸軍中將魏鴻發韓有禄馬海淵馬步青董士恩均授　陸軍少將馬全良郭安學劉漢民均授爲陸軍步兵上校馬步元授爲陸軍騎兵上校此令陸軍總長陸錦呈請授馬魁鳳馬爲良爲陸軍步兵中校並加步兵上校銜李銓德爲陸軍騎兵中校並加騎兵上校銜均照准此令内務總長程克呈准江蘇省長韓國鈞咨請任命汪鳳翱爲江蘇水上警察廳警正應照准此令京佳（九日）印 
國外要聞 
[南斯烈夫通信（昭實）]  
　　記白郭會議（二） 
　　白郭會議Beogradska　Konferencija　爲小協約三國外交當軸正式集合之第三盛會始於一九二四年一月九日延至十二日方閉會會務分兩部進行一部爲三國當軸共同討論外交問題在會人物除由南斯烈夫國務總理下熙之Pasic任主席外尙有南國外長寗機子Nincic捷克外長佩乃希Benec羅美宜外長杜佳Duka等共同列席又一部爲擋案會議三國在歐戰後分佔奥匈疆土同爲奥匈之繼承國一切官書檔案及地丁卷Katastarskih　dokumenata凡與三國之新領土相關者每與今日之匈牙利相牽連此等事條理雖繁而彼此分劃清理實屬不容稍緩又在匈京博物院尙有歷史紀念美術陳列諸品尙未經匈政府移交亦應詳晰調查按區分配是以三國對於此事各派幹員辦理計專門委員之列席者捷克方面爲外部檔案司司長和普慶氏g.d.r　Opooensky羅美宜方面爲擋案局局長冒宣氏g.d.r　Micil南斯烈夫方面爲外部和約司司長利潑熙g.d.r.Ribarza大學敎授曲蔍子g.d.rCorovic斯坦樂子g.d.r　Stauojevic外部特派員葆禄子博士g.d.r　　Paulovic韋嘉賚博士g.d.r　Wiegele等會塲假座南斯烈夫白郭首都外交部Ministarstvo　SpoljnhihPoslova　而三外長開密議則在外交部中寗機子氏之官閣Kabinet外賓不得入席旁聽此向例也所不同者本届會議正在寒季風雪交加之際羅美宜外長杜佳阻雪不進遲至十日午後四時後方克趕到在羅外長未到前關於捷南兩國間特别事件尙有捷南兩外長間之單獨會議而在白郭會議告終後國際聯合會財政委員會正將在英京倫敦開議匈牙利借欵事捷外長佩乃希匆匆於十三日晨趕早啓程羅美宜外長尙未行因之關於羅南兩國間之覇Banat郡界域問題曁宗敎上敎育上之弱小族問題（如捷民崇奉白郭敎堂之希臘敎者在捷克境即爲宗敎上之弱小族）亦由羅南兩外長於正式會議告終後另開單獨之會議 
　　在開會數星期前全歐各報紛起宣傳謂白郭會議關係重要所討論之事件正多所表决之問題甚大迨會議舉行前數日捷外長佩乃希首以兩事進向小協約團體中之南斯烈夫羅美宜兩國察探意見一則俄國庶議Sovier政府小協約諸邦是否有意一致承認二則捷法同盟小協約諸邦是否有意共同加入不意探詢所得與佩乃希所希望者竟相背馳佩氏頓憶歐洲各報之張大其詞急示意捷克報界於會議未開時先行申辯略謂「各國人士預料白郭會議關係重大似不免略有誤會實則此届會議並不見若何重要」隠爲將來開會失敗時自留地步各國聞此消息大惑不解計會議期間除捷克羅美宜兩國報界要人到會外尙有英美法義德奥匈希臘保加利瑞士等國報館紛派專員前往調查會議雖不公開而三國當軸對各國記者均有明白曉暢之宣言捷外長佩乃希所言分爲四端（一）助匈借欵問題曾於會議席間討論完竣時决定三欵第一得利安隆Trianon和約所定國界匈政府須以無條件承認之小協約政府如請勘定界址匈政府即須照辦第二對匈借欵總額二百五十兆金佛郎不准私自撥充軍費第三匈政府須負全責永遠不任鷹堡Habasburg皇室再到匈境謀復辟（按聯合會助匈借欵中每年尙須扣付賠欵十兆金古侖比較往年聯合會助奥借欵使奥國權利上無損失者似屬大不相同（二）保加利問題保總理昌閣氏Tzabkoff欲將茆稠陀Macedonia事件再行商妥南斯烈夫政府主張悉照流漪Neuilly條約不得再有更動今即如南國政府之意議决（三）捷法同盟問題同盟範圍暫時不加擴展（四）庶議政府承認問題小協約諸邦須靜察列强行動以爲進止羅外長杜佳宣言則謂羅國對俄因與他國地位不同應别具兩種態度第一俄羅相接壤因地域之關係有特别爲難處第二在羅政府與庶議政府之間重要事件均未解决如卑阿刺伯Basarabia　問題即其例證之一此項對俄爭點爲小協約團體中其他諸國所未曾有今羅政府之所希望於俄友善程度期可以爲隣交（僅此而止）散居羅境之俄人期能繼續送還俄國云云南外長寗機子宣言則謂希臘政變問題在南政府之意見對其國之王黨或民黨均屬無所袒助惟望希臘此後能成一堅强永久之國家云云聞各代表互相談話時尙有關於南義協約一節南義協約之詳情外間無從探悉所可得而知者僅其綱要五大端一曰義國負責實行納博　Rapallo之南義條約尊重其時與南外相桴槎Sforza伯爵議定之一切文書二曰塞寒賽王國KralievstvoSrba　Hrvata　i　Slovenaca容認義大利有全權治理斐河湄Fiume自由城三曰寒寒賽王國有權使用斐河湄之海口以五十年爲期（按斐河湄雖歸義有而巴鹿Baros海口及沿海三角洲Delta　等地小村落仍歸南斯烈夫所占有巴鹿爲前代匈牙利商部總長巴氏所建設因以其名名之）四曰義大利國將與塞寒賽王國訂商約五曰義大利國將與塞寒賽王國成立一種政治協定以爲兩國現定國界之保障爲歐洲大局計義南協約之成頗有重大關係足與捷法同盟彼此遥遥對峙則義大利在小協約團體中權利一如法國是誠他人意料所不能及者其實南斯烈夫之與義國立約尙有一種深意因南國四郊多難無時不深懷憂懼近隣保加利匈牙利均與南國不睦惟義大利之威望可覊縻之今聯一義大利即以化除保匈兩勁敵自國内言可無肘腋之患自國際交涉言可令巴爾幹半島暫且相安其慶幸正不徒義大利政府之外交得占勝利而已 
國内要聞 
[北京通信（逸父）]  
　　休會中之羅漢團 
　　北京國會自參院决定十五日之休會後衆院雖未有一致之議决然繩之院法亦有發生効力之可能性且衆院因彈王案之關係擁王分子競以不出席相抵制前二次開會均以流會聞是事實上亦已陷於休會之狀態中現參院爲有期之休會而衆院於休會期滿後能否成會尙未可知雖有出席證足以引起羅漢出席之興味然他方面亦有不出席費之收買一般効忠府派者名利雙收樂得不出席於大會此衆院所以終難於成會也惟國會雖在休會期中而羅漢團之消息尚不寂寞兹特拉雜書之以作通信材料 
　　頭髮胡同六號新政府黨之組織喧傳都下其組織分子係憲政黨健將谷芝瑞景耀月輩爲該黨領袖故有憲政黨没奈何變相之稱按憲政黨自孫閣通過後該黨理事因政治上之失敗垂頭喪氣不復與聞黨事而一般攀龍附鳳之徒亦各鳥獸散甘石橋畔門前冷落車馬稀大有今昔之感甚至日用開銷亦無人負責情形旣已如此實絶無呌坐之能力故谷景輩遂想出另起爐灶之法而另行組織新政團其性質與憲政黨無甚差别故又有新憲政黨之徽號然亦非憲政黨多數黨員之意見聞憲政黨幹部人員對於谷等之另行組織深不爲然認谷某等此種行動實有意拆臺且謂谷景等疊次叛黨素爲國會同人所不齒民十一國會恢復谷以民黨且係直人與温世霖等組織全民社旋與溫世霖離異與錢崇塏等又組織均社大選時又以王毓芝炙手可熱遂附王而組憲政黨今復棄憲政黨另組新政黨此種反覆無常之人實不足共事云云憲政黨幹部黨員旣有如是譚論則頭髮胡同六號之機關雖爲憲政黨化身究非該黨多數之意見不過谷等自動的爲政府効力而已聞其後臺老板並非府中要人完全投靠於財政總長旗幟之下惟日來該新黨之内部已呈破裂之跡象因谷等把持黨政甚力絶不容普通黨員參加内幕因是不願聽其號令而脱黨者紛紛其命運亦可知已 
　　所謂新政府政團之組織旣如上述而其他之政團亦有所變遷石駙馬大街三號之俱樂部其領袖牟琳近與民治社又發生齟齬王湘張書元輩排斥之不遺餘力現民治社事已不許牟琳等之過問惟牟與小孫之關係尙未至十分翻臉至葉夏聲所組織之勵志社因津貼無着於日前社務會議後已宣告結束又旅京國會同人因湯林等之反憲運動而有行憲之進行其所擬組織全國法團行憲運動已决定於三月九日在中央公園來今雨軒召集各界會議討論進行辦法並决定先行組織全國法專行憲運動籌備會仍期於四月八日在上海舉行全國各法團聯席會議惟全國上下對於憲法已淡然若忘恐亦不易號召矣又據另一方面消息葉等此等運動内幕中别有作用確否非門外人所能知也參衆兩院雖均在休會期中而行政委員會仍照常開會參院中除索費及推舉各股委員外亦無可紀者衆院方面則笑話百出蔣犧明之秘書長行政委員會以不經大會主席之副署擅發委員令致激起國會多數同人之反感終難就職憲政部分竟有圖謀挾院警衛之勢力强硬接收秘書廳者惟反吳派中之民治社分子因撤警問題備受各方責備極力反對政府派仍不甘心將來或因此重演一幕武劇亦未可知至算賬問題反吳派一再催促現吳景濓雖有報告然此一篇糊塗賬不實不盡處固爲事實而牟琳陳純修偏要詳細考核一再致函行政委員會請其迅速清理吳派方面亦要算反吳派西安飯店七月分内務部發給二百四十元之歲費前日李燮陽之行兇王蔭棠之招打即爲算賬活劇之一幕雙方尙不肯罷休是算賬問題又將激成將來之糾紛也（二月八日） 
 
 

Page 5

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *   
 
 

Page 6

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *國内要聞二 
[北京對於閩事之處置]  
　　王永泉自驅李之役原擬攫得督理一席以償宿願不意爲許崇智所先得致難如願迨許氏返粤北京竟將此席畀與孫氏王氏之不快已達極點特格於時勢不敢與北京反抗而孫氏亦姑與敷衍故一時得相安於無事然同牀異夢貌合形離嫌隙漸生雙方競派官吏爭收關釐而王氏以孫氏所部皆在上游不以爲意事事加以掣肘去年孫氏赴洛時曾同洛吳訴苦並謂本人不願返閩洛吳力勸孫氏暫待時機故孫回閩後即從事暗中布置又因王永泉近更勾結某方欲藉以驅孫孫氏見時機已迫遂一而密電洛吳報告一面陽言將入贛而以閩督讓王並向王氏索開拔費四十萬元以堅其信王氏竟中其計此孫氏驅王之經過情形也 
　　周蔭人之突然發難必有説辭據政府方面接到周氏自延平拍來之歌電陳述王永泉罪狀略謂查自王永泉肇亂以來人民困苦種種罪狀罄竹難書近又私購大批軍火經運過延前經吳使電令將該軍火完全扣留現已召集軍旅除此元凶爲此電呈鑒核云云至薩鎭冰之陽電則辭極簡略僅云陽早一時王永泉出走六時福寗鎭守使李生春入城地方秩序安謐如常所有情形諸容續告並懇代陳主座藉釋遠厪等語昨日（八日）閣議席上孫寳琦將薩周等電提出報告各閣員以孫周事前並未報告中央殊屬非是王永泉旣爲政府所任命之官吏若應加討伐亦當由中央下令但以周電中曾謂奉洛吳養電云云則此事非待洛陽電到後不能辦理故决定先行電令孫傳芳回省會同薩鎭氷維持秩序餘俟查明眞相後再行定奪該項電文昨晚聞已拍出矣 
[閣議討論中俄交涉]  
　　結果俟　次再議 
　　中俄問題昨日（八日）閣議中已開始討論歷時至一時四十分之久結果以兹事體大非倉猝所可解决决定由關係各部詳細簽註俟下次閣議再行提出討論兹將昨日閣議詳情探誌如左昨日上午十時開議除張國淦尙未銷假仍由羅鴻年代理外餘均出席王正廷亦被邀到院在王氏未到之前先由孫寳琦將府方交下之王正廷呈文報告其内容之大略如下（一）歷次與加代表往返交涉情形（二）中東路問題應如何解决（三）松黑兩江航權問題之劃分（四）外蒙撤兵案應取之辦法（五）承認蘇俄之手續及其時間報告畢王正廷即到院各閣員請其列席報告與俄代表加拉罕接洽詳情王就席報告大意略謂余（王自稱）與加氏會晤至本月一日爲止雙方協商意見漸趨接近所有依國際慣例不能遽然解决之問題則與加氏訂有協商大綱十五項其中屬於兩國間特定事件（一）爲中東路問題（二）爲接收外蒙問題會議結果列爲專條計分十一項關於中東路問題議定由我國備價贖回自辦加氏先索價一萬萬後減爲七千萬我國方面只承認估價三千萬强接收後之鐵路管理人加氏主張將全路之二十一個正區長十五個副區長（俄人）完全保持地位我國方面主張中俄各半并須將中東路與俄政府締結之條約根本撤消關於接收外蒙問題俄代表極力聲明該國政府决無利得外蒙土地之事如中國政府能擔保外蒙地方不再容留俄國白黨在境内謀傾害赤俄政府及妨礙地方秩序則外蒙俄兵可以無條件的撤退交由中國政府接收我國方面則不承認有容留白黨謀亂之事接收後之外蒙秩序自應竭力維持但此係我國内政主權所在外人不得藉口干涉雙方爭持之意見只有上列兩點窺加氏之意倘我國政府能予以承認則一切可以讓步云云王氏報告畢孫寳琦詢各閣員意見顧維鈞力主應持愼重態度陸錦亦贊成其説結果决定下次閣議再行討論王氏遂退另一消息云昨日閣議王正廷到院列席後孫即詢中俄交涉經過王氏答覆甚詳謂中俄兩國種種交涉兹擬合定一種協定一律包括其中承認俄國一節即附於協定之後一俟協定簽字即認爲中國已承認蘇俄從即日起中俄兩國恢復邦交故協定未能議定承認俄國一層即難辦到至於協定内容共分五點（一）中東路問題中國備價贖還一節俄國已經同意但中國出價三千萬俄國則索一萬萬後减至七千萬相去太遠兹擬在贖回以前另組一中東路董事會共設董事十人中俄各五設正副董事長各一人正董事長由華人充之副董事長由俄人充之董事會之外另設一中東路局正局長由俄人充之副局長由華人充之以資調濟此事俄代表已經同意惟主張局長聽董事會之指揮我國則主張局長聽董事長之指揮乃爲雙方爭持不能解决之處至鐵路附近土地權俄則已允抛棄（二）蒙古撤兵問題俄人允辦到但須中國保證白黨不再擾亂外蒙（三）松花江航船問題其歸中俄共管之河流由中俄共同使用（四）中俄國界問題我國主張重新勘劃俄人主張仍以舊疆界爲疆界亦未能妥協（五）賠償問題我國對於華僑受俄亂之損失俄代表未允賠償並要求我國發還俄國在華一切財産按中國未與俄國宣戰此事可容考量以上五點爲協定之大綱至於其他問題當仿魯案辦法再組一中俄委員會詳細商議王正廷報告畢各關係當局各就所屬範圍以内發表意見惟以兹問題包羅複雜關係尤鉅各部意見尙難得有歸束之點遂决定由關係各部詳細簽註至下次閣議再行提出討論 
[俄副代表在哈協商之内容]  
　　北京俄代表團前遣副代表德夫金氏赴哈爾濱與中國當局接洽一切兹據日人方面消息德夫金氏於上　二十八日往訪朱慶瀾會談甚久内容頗秘聞其大要計有四項（一）關於中東路沿線職業同盟會之將來問題德夫金氏申明沿線職業同盟會今後完全遵守中國法令及布告絶不宣傳主義並將誓約交與朱氏以爲證據朱氏遂允將「限三月一日止沿綫　俄機關一律封閉」之命令暫行取消除命温處長執行外並允將目下拘禁中之烏齊卜洛索齊及梅斯托堪並職業同盟會員釋放及各烏齊卜洛索齊及梅斯托堪其他蘇俄機關爲令中國警察監視行動起見應派通譯一名並將沿綫蘇俄諸機關之華人服務部除外（二）國於黑龍江沿岸中國領地内組織之白軍問題朱氏已對德夫金氏言明此問題中國官廳業已研究一切取締方法其軍隊當即命解散並收没軍裝交由蘇俄官廳管束（三）德夫金氏對朱氏要求將沿綫服務之俄人警察解職其理由以俄人警察不特常對華人有種種壓迫行爲且彼等與白黨有特别關係致連中俄官廳之良好國係紊亂朱氏以此係屬國家的問題本有無决定之權能惟有奉天方面始能决定爲辭不允其要求（四）　德夫金氏要求朱氏允將現在東省特别區内之俄國難民移交駐剳哈埠之蘇俄代表監督之下朱氏以此問題關係重大非本人權限所及亦未允其請 
[蘇俄有要求合辦濱黑路説]  
　　由哈爾濱至黑河之鐵路自民四倡議建築以來迄今將及十年以籌欵維艱終未實行開工民國五年冬季道勝銀行曾撥出勘測費六十萬盧布當時並擬翌年春即行動工不料尙未到期俄亂遂作羗帖亦相繼跌價道勝銀行亦無力擔任此項鉅欵該路遂由此擱淺但該路經過之地實爲北滿富庶之區俄人當勘測時因擬將北滿名城巨鎭盡畫入此路線範圍以内以握北滿之命脈如第一叚由哈埠至海倫其間所經過者若呼蘭綏化海倫望奎等縣均係江省農産著名之富區第二叚第三叚所經過者若克山黑爾根一帶亦均係絶大平原沃野千里將來亦有發展之希望其餘如璦琿境内之金鑛煤鑛嫩江流域之森林漁業皆係天然之利源特以交通不便致未開辦將來該路一成前途發展豈有限量因此情形故各國對於此路皆擬借予欵項惟黑龍江省議會及各團體均欲息借美欵前年江省人士曾與美國某公司接洽一次草合同已經訂立其後終未成爲事實者以雙方所主張之點尙有不同之處此事遂作罷論日人方面見借美欵未成遂亦向該路之當事人要求承借此欵後經拒絶遂亦中止嗣法使亦曾向北京政府表示謂該路原由道勝承借欵項而建築道勝現　雖無力借此巨欵法爲道勝之股東情願代道勝照合同辦理當局以中東路問題尙未解决若再與道勝合辦濱黑路將來勢必益形糾紛當亦婉拒乃一波未平一波又起俄國駐京代表加拉罕氏亦有要求合辦該路之説據聞其理由謂濱黑鐵路原議係中俄合辦嗣因俄國内亂發生中國方面收回自辦俄國並未承認今歷數載中國始終未能動工則籌欵之艱難已可想見中俄會議開幕在即請將此案提出大會討論仍以照原合同由中俄合辦爲宜聞當局已嚴詞拒絶矣 
[京聞誌要（如如）]  
　　周蔭人招兵　閩省已苦兵多而孫傳芳之委員丁卓林常駐宿州分派人員往豫魯皖一帶隨時招兵孫傳芳本人兩月來已陸續運送三千名猶以爲未足又以陸軍第十二師名義添招三千名丁卓林如坐莊水客駐宿承攬值此閩事紛爭之際若不設法制止遺害更無窮也兹將孫傳芳在延平六日來電録下十二師周師長派員赴豫南一帶招兵兹據駐南宿州招兵委員丁卓林電稱兵已招齊專待車運等語查此項新兵待運已逾旬日請飛速電津浦路局飭站備足能運二千餘名之車輛即日開駛浦口 
　　楊森有獨攬川政之勢　　川軍抵成都後政府原擬以鄧錫侯長川乃楊森近水樓台已攫得實利自稱民意機關之自治促進會商會等又一再來電保楊森長川因之命令中擱不敢發表兹探得署名森威將軍國軍第十六師長兼攝四川民政事務之楊森最近致院部一電録下大有舍我其誰之概文云往者暴徒倡亂自絶於中央致庶收廢弛民不聊生今統一告成萬端待理森奉袁總司令劉督辦命兼攝民政此後中央命令請逕賜四川省公署承辦所有從前積壓中央頒發文件亦已飭屬清理務令振刷一新以副内外屬望之殷 
[俄商在哈埠組織商行將准（智）]  
　　俄商富里楷爾等擬在哈爾濱設立遠東猶太商業銀行農商財政兩部以俄商係屬無約國人民不得在國境内組織公司咨請外交部核辦該部主張中俄新約雖　成立究與無約國不同應准按中國法令准其立案兹將財部咨文如下爲咨行事案查本部前准吉林省長咨轉哈爾濱遠東猶太商業銀行股分有限公司發起人富里楷爾等呈請依法組織公司經營銀行業務並附章程等件到部本部當以該發起人富里楷爾等是否係有國籍之外國人民抑或係新入國籍之本國人民等語咨請吉林省長轉飭查復並經咨行貴部查照在案兹准吉林省長復稱准咨當經令據濱江道尹兼哈爾濱交涉員復稱奉令當即轉令該發起人等復稱富里楷爾等均係俄人久居哈埠或經商或經營房産等情據此職署查核無異呈請轉咨前來除指令並分咨農商部外咨請查核辦理等因到部查富里楷爾等旣據復稱均係俄人係屬無約國人民可否准其設立商業公司並無約國人民關於商事應否照中國法令辦理本部尙無先例當經咨行外交部核復去後兹准復稱查中俄正式新約雖未成立對於俄國人民究與無約國人民不無區别富里楷爾等旣係俄人如在商埠爲合法營業自可照准至關於商事應照中國法令辦理等因查該俄人富里楷爾等所請組織股分有限公司經營銀行業務一節自應以該俄人於中俄新約尙未成立之時可否准其組織商業公司爲先决問題兹准外交部咨復各節似可照准但本部曾准咨開案准吉林省長函稱俄人卡斯巴爾松等設立遠東銀行股分有限公司懇請註册等情究竟應否准予註册設立之處請核復等因到部查本部前准吉林省長咨稱俄商瓦西里一夫班打列夫等設立薩古諾夫雜貨股分有限公司呈請註册一案曾以我國現尙未與俄國訂立條約商約礙難准予註册等語咨復在案兹又准咨稱俄人設立銀行應否照准相應咨請查核見復以憑辦理等因查俄人瓦西里一夫班打列夫等設立薩大諾夫雜貨股分有限公司卡斯巴爾松等設立遠東銀行股分有限公司曁富里楷爾等設立哈爾濱遠東猶太商業銀行股分有限公司各該商所營業務種類雖異其組織股分有限公司則同此次外交部咨稱俄人如爲合法營業自可照准一節貴部是否同意又卡斯巴爾松等及富里楷爾　所請組織股分有限公司已否經貴部核准立案相應併案咨請查核見復以憑辦理此咨 
[東省特區取締重利日當]  
　　一面坡日當舖歇業 
　　華東通訊社消息東省特别區爲日本重利當舖極多上年朱長官巡視沿路時業經飭令特警加以取締如安達等處上年業經辦訖最近東路一面坡特警分署會同市政分局將該站日本重利當商九家執事人竹内高一等招集在一處告以重利剥民法所不許並援據日俄戰後前清與日本會議東三省事宜附約第一欵所列通商地點詳以指告並將石頭河子日當取締成案辦法一一宣示各該日本當商自知在坡營業絶無根據雖欲辯白亦無詞以對遂向署長局長聲明願即日歇業警署遂復會同市政局布告商民毋再與交易一面派　監視日當將牌匾一律撤去惟該日商等心猶不甘遂來哈向日本領事聲訴前日日領晤見朱長官曾提及此事朱長官以重利貸　實與民生大有關係惟此　旣有警署市政分局取締自須詢明情形再奪日領乃辭别 
[周村大火之詳報因火傳訛之由來]  
　　北京消息濟南道屬長山縣之周村鎭上月二十九日上午三鐘忽遭大火延燒商店三十餘家起火原因先傳説駐周村之梅營長誤河南督理張福來之子槍斃軍十懼罪遂全體譁變縱火焚燒而逃後經切實調查始悉該鎭因辦游藝會不戒於火致肇焚如兹將長山縣知事呈文與　焚商店　目分録如下（一）長山縣知事呈文爲呈報事民國十三年二月二十三日准周村商會會長周平均周村市敎育會會長仇純吉周村市農會會長明培之公函以周村因修築道路及整頓警察學務欵項不足經紳商農學各界開會議决在本村水膠場開辦游藝會籌集公欵現諸事設關定本月二十六日開幕售　請出示曉諭届時並請親臨彈壓以資鎭攝等因知事察該處係　務繁盛之區其開辦游藝恐有匪徒溷跡生事不得不愼重將事爰出示曉諭並令行警察分所派警巡查一面酌帶　備親身督同警佐彈壓自二月二十六七八三日之間人雖擁擠尙稱安寗如常詎於二十九日早三鐘後據警目報告大街北段路東慶順東雜　舖失火查該街相距會塲約一里餘知事遂飭警隊保護並會同駐防軍隊分段加派軍警嚴秘把守不准　雜人等闖入分派旣定隨令撲救維時正值風大火烈水井較遠迨設法令在風勢所趨之處將房推倒以斷火道至七鐘餘全塲熄滅查明計共燒燬舖面三十三家幸秩序安謐毫無擾亂各鋪户夥友人等亦　被火燒傷之事傳訊慶順東雜貨舖經理人王廣厚先赴青島辦貨後訊該舖管賬樊俊德據供深夜之間亦不知如何失火未經查明等語當傳諭闔鎭未遭損失各舖一律照常　市營業均各遵辦除將樊俊德帶回覆訊核辦外再游藝會現已停辦合併聲明擬令具文呈報憲台查核（二）被焚商店大街路東福順·永合成·瑞興永·源興永·泉祥·慶順東·（起火之家）益友堂·承文新·興　祥·同德義·慶豐大·三益成·三興丹店·大街路西慶興棧·順祥·聚祥齋·雙祥銀樓·永盛公·聚泰銀號裕泰公司·恒盛公·順益堂·德生堂·復生堂·協成·順興漆店·裕昌合·藍布市路北上三元·鴻記·鴻源·華豐裕·藍布市路南謙祥裕·同和成·以上共三十三家 
　　濟南通信頃有　周村來者謂近來各報所載張福來公子在周村被梅營長（葆華）槍斃以及周村兵變事純屬謡言至造謡原因由於失火時張公子適由青島乘膠濟車來濟至周村時遥望火光冲天張即下車詢問有與梅氏有仇者遂告以係梅營兵士縱火搶刦張氏當時曾在車上大駡梅氏比張至濟適梅氏在濟爲濟南鎭守使施從濱祝壽張以爲梅係逃來濟南遂到處宣傳周村兵變由濟　津傳播殆遍梅氏趕即電周村詢問並詳述張公子在濟所造之謡該營兵士至爲憤激有如得張氏必將槍斃之等　而張氏遇害事遂以訛傳訛信以爲眞矣魯籍國會議員周履菴原籍長山日前失火時伊正在周村以謡傳張公子被害曾與梅少山會同電知張福來證明絶無其事昨已得張覆電云周村梅營長轉周　菴兄鑒支電敬悉月前蠢子芳圃回交河省親報紙以無稽謡傳侵播報端承分神查明眞像並代追尋高情盛意五衷銘感特電奉覆藉表謝忱弟張福來叩微 
[魯議員反對龔積柄]  
　　中社濟社預備擋駕 
　　擾攘月餘之由東財政廳長問題六日閣議已通過王宗元免職遺缺以膠澳坐辦熊積柄簡任按龔爲安徽合肥人官魯已久前清時曾任山東按察司使民國以來歷充司法籌備處長東臨道尹財政廳長膠澳坐辦等職與民治社議員關係最深當熊炳琦電京保薦時曾致電洛吳徵求同意吳覆電謂財廳人選屬省長行政範圍個人不便干涉惟聞龔任膠澳坐辦年餘成績毫無聲名狼籍云云其不贊成龔氏已昭然若揭只以熊氏電已發出又爲民治社所包圍遂以不能挽回比昨日京訊傳來中社之議長宋傳典派議員·與濟社之副議長杜尙派議員以及各界人士莫不同聲反對羣謂熊炳琦以本省命脈之財政機關付諸外省人是决心與魯人治魯四字宣戰魯人誓死不能承認然此不過表面文章骨子裏則係因山東政黨濟社誠社民治社三角並峙勢均力敵勿論何事須利益均霑即熊氏去年之更換廳道亦係取三派分贓主義自王宗元位置摇動後中社則醞釀安善圃濟社則力請熊炳琦電保曲卓新即係爲抵制民治社之醞釀龔積柄詎意熊氏竟用聲東擊西之法先提陸榮棨繼以孫昶最後又電保張仁濤使各界不注意龔氏以實行其暗渡陳倉之計而龔氏之財政廳長遂於月前龔來濟時内定矣中社濟社議員以熊炳琦偏袒一黨至爲憤激今日（八日）大開會議討論抵制方法結果議决兩社同電府院洛吳堅持魯人治魯主張請中央取消前議因電文中有攻擊熊氏之處濟南 
 
 

Page 7

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *電報局扣留已派專員赴津拍發設電報不能發生效力時則第二步將相率赴青島實行擋駕此外魯籍國會議員周履菴等十餘人以與王宗元素有關係前曾電請熊氏維持今熊竟毅然撤換王氏且用客籍之老官僚龔積柄亦憤不可遏聞現已向府院方面反對龔氏觀上述種種情形龔氏縱即發表恐亦不能一帆風順也 
　　中社濟社議員於通電反對財政廳長龔積炳之前曾公推議員劉永壽莊達中丁惟楞劉玉珍等赴省署質問熊氏綠何破壞魯人治魯熊答稱余物色財廳長月餘苦無相當人物惟龔氏曾任財廳一次成績尙好且與各政黨俱無甚深關係不致惹起黨爭故遂電保如諸君必不贊成時尙可從長計議該議員等以不得要領遂興辭而出公决通電反對並將起身赴津乃因龔長山東財政已由京令發表遂又改變方針電文不由黨魁領銜以爲將來留轉圜地步至發表報紙之電仍由議長宋傳典領銜者以原稿尙未改正也聞該兩社議員有預備龔來濟時羣赴財廳擋駕之風説熊遂又决定暫由青島財政局長郭珠泉代理財廳以看風勢如反對龔氏者態度堅决則不妨令郭作長時間之代理以杜絶主張魯人治魯者之口俟疏通妥協時再令龔接任此外前山東財政廳長常壽宸與河南銀行經理陶某於昨日由洛來濟一般人遂揣測常氏此來必係圖謀財廳長經詳細調查始悉常氏此來純係爲洛吳籌辦河南銀行山東分行并非爲財廳問題但該銀行即日前各報喧傳之直魯豫三省銀行洛吳所用以攫取山東經濟權者今次之所以不稱三省銀行舊名係恐惹起地方各派人士反對聞其計劃爲先發行若干萬紙幣照常營業一旦有軍事發生則强迫地方各銀行代爲兌現云 
[魯省接收三礦之計劃]  
　　預征丁漕照常征解 
　　魯大公司所經營之山東三礦雖經省議會提議收歸省有以未籌得的欵久稽時日去年省議會第二次臨時會上始通過將預征丁漕每年應扣還地方之七十五萬元第一年第二年共一百五十萬元即作接辦三礦之用省長公署准省議會咨請通令各縣本年上忙應扣還地方之一成預征欵項不必扣下照常報解財政廳特别存儲以資接辦兹録魯財政廳通令如下爲訓令事本年二月二十九日奉省長第一五七六號指令本廳會同實業廳呈遵令會議省議會議員國進修等建議將本省償還第一二兩年預征丁漕一成欵項移作接收三礦之用自應遵辦請通電各縣佈告週知一案奉指令呈悉候通電各道縣遵照辦理仰即轉咨實業廳一體知照此令等因奉此查此案前奉省長訓令當即會議具體辦法呈覆並通電各縣遵照在案兹奉前因除咨實業廳查照外合行印刷原呈並建議案令仰該知事佈告各糧户一體知照所有應徵丁漕錢糧仍應照常徵解毋庸扣還預借一成銀元仍將遵辦佈告情形呈報查考均毋違延切切此令署山東財政廳廳長王宗元 
[孫美瑶餘黨密竄膠東（青島通信）]  
　　膠東小珠山一帶背山面海形勢險要向爲土匪老巢自去年接收青島後大股匪徒始稍稍歛跡近聞忽有大股土匪盤踞該處聞其匪首即孫　瑶之胞兄孫美松因其弟被官軍擊斃深仇必報遂在岱東各縣召集舊屬密竄膠東冀與膠東股匪結合以圖大舉藉報弟仇現正大肆號召匪徒已嘯聚不少惟據另一消息謂與某方聯匪計策有關因小珠山密邇青島易於接濟軍火故於最短期間青島碼頭破獲某國人販槍案數起即昨日某國船進港又經水上警察由某國人身上搜出手槍四支子彈四百粒聞此繼續不斷之販槍即係供給該部匪徒之用云洛吳聞耗已密電鄭士琦趕速抽調勁旅趁其羽翼未豐尙易殄滅否則一經結合勢難産除矣云云聞鄭已致電駐防膠東各軍尅日往剿因此青島駐防之軍隊已全數開拔所有青島之防務鄭已責成北歸海軍陸戰隊擔任矣 
[長沙通訊（粹）]  
　　林支宇已辭去正議長 
　　省議會正議長林支宇已不能回湘　職盡人心皆知而林氏則事經數月絶無辭職之表示反林派議員去歲即提出正議長除名案林派議員則否認之兩相爭持數日不决旋經中立派議員出而調解如至本年三月一日林氏仍不回湘即行改選議長衆無異議此事始告一段落上月二十八日林氏乃來一極簡略之電文云北兵入湘省憲破産議長一職請即開除此電到湘之次日省議會即舉行開會式因是日並未議事六日又值星期故均未提出三日開第一次議事會由副議長孔昭綬主席即將林電當衆報告各議員對此頗多討論其要（一）林之辭職祗能以不能回湘任職爲理由而乃牽扯至北兵入湘又謂省憲破産此爲本會所難承認此點爲周樹勳等所提出（二）林電祗云開除議長於議員資格如何辦法甚爲含糊此點應當討論此爲謝寳森等所提出（三）林電請開除議長法律無有明文故主張祗能以辭職付表决惟可决人數係三分二抑係過半數應討論此點爲段莪等所提出討論良久於第一點不生問題第二點决緩日再議第三點决照雷副議長辭職先例以過半數爲過主席遂以許可林議長辭職付表决起立者大多數案遂通過 
　　副議長雷鑄寰旣辭職於前正議長林支宇又辭職於後是正副議長各一人依法均待改選雷爲南路籍林爲西路籍故南西兩路議員均紛紛出而運動西路議員視正議長爲西路禁臠故專運動正議長南路議員則以中西南三路但得各支配一議長即爲權利平均正議長一席無必屬西路之理故有僅運動副議長者亦有進而運動正議長者各方均進行甚力林之辭職案通過後西路議員即决定次日即在大會動議决定選舉日期其情急可見一斑聞西路之運動最烈者爲劉家正馮士修等十餘人南路之競爭最烈者爲雷飛鵬王克家等十餘人究不知鹿死誰手也 
[閩局劇變紀詳（禹衡）]  
　　周蔭人驅逐王永泉 
　　福州通信孫傳芳此次移節延平其必有一種作用人所共知而其作用在王永泉身上人亦能推測八九本月五六兩日李生春餘部續行開拔而李與盧香亭團長始行當孫傳芳行時曾向王永泉借兵一團前一日已在水口被周蔭人繳械是午王聞信已手足無措迨李部續行開拔並未向上游前進第駐於甘樜等鄉最終開去之軍隊至黄山裏之機器廠即開排槍三次彼駐守者未得王之命令遂即繳械此蓋六日晚十時許事也機器廠據後即電王永泉請速去否則四方圍攻反有未便王至此更倉皇失措而李部開回之兵即分扼城内要地令其繳械而海軍方面早與孫密約合作届時亦電王不得有軌外舉動否則堵截王知大事已去乃帶衛隊數十人坐汽車出城至台江氿覓船而船户已紛紛開避王失足幾墜水乃返而登岸向下渡尾而行當赴莆仙方面或向福清方面去皆其地盤也省警廳長張藻宸本王之心腹七日晨即飭各署囑舖户懸旗上書歡迎孫督理周護軍使李司令盧旅長等字而從西門開回之軍隊絡繹於途唯帮辦署有李部軍隊移紮旗汎口王之私庽所有器具等均紛紛被李部軍士搬去少頃李張會銜布告云現在省城秩序如常城台内外業已加派軍警認眞梭巡商民人等應即照常安業毋得稍有驚惶致滋擾累民居商店以及閒員家屬業由本司令本處長責成軍警切實保護如有造謡惑衆藉端侮辱或有加害行爲定即從嚴拿辦廟宇寺院住居潰兵游勇應行驅逐其私存槍械子彈應從速繳交就近軍隊駐紮處勿得隠存致干重咎本司令本處長有保護地方人民之責爲此布告一體知照照常安業勿得輕信謡言是爲至盼特此佈告云云面大王府前工兵營門首亦懸一牌書省防司令收容所繳械者　集聞王於孫去時早已懷疑借以一團精鋭意欲探視其軍前情况詎知孫部由省行而周部即由建甌而下向旱路急行即前許軍驅李之路線可通於西鄉之大湖等處前後夾擊而該團遂乃繳械王氏本擬向楊化昭姜明經抽召兩營來省詎孫氏出其迅雷不及掩耳之手段關拔時即繳王部軍械及佔據機器廠王知四面已被包圍唯有出於走之一計而省垣居民自七日早聞王氏已走如夢方覺喜不自勝蓋王永泉固天怒人怨者皆以早去爲幸唯尙以省垣不免兵事之憂今竟安然無事實爲出人意外王弟永彞在省與王俱去則下遊地盤亦必將入於他人之手説者謂此次驅王之舉不啻爲惠北災黎仙遊學生一雪其怨憤也至孫氏聞三兩日内即可返省閩局或有一番變動也 
[粤省北江形勢之變遷（毅廬）]  
　　沈鴻英降孫之因果　北江滇軍兩團投北之裏向　　自洛吳派馬濟積極聯桂之陸榮廷後馬濟已率新編之四混成旅分駐於湘省衡州寳慶之間陸榮廷已派代表赴湘接馬氏回桂由是洛吳對粤問題已專任陸馬解决而於昔日助餉助械使其攻粤之沈鴻英氏因太不長進屢次挫敗早已置之度外沈氏因處湘南粤桂之邊鄙地方貧瘠無以給養又因桂陸得有洛吳之强援自顧平日與桂陸有夙嫌一旦陸氏統一全桂則并目下所據桂邊之地盤亦將不保入湘固不能自存入粤又有勁敵洛吳之恩寵旣衰接濟已窮沈氏自憐身世四顧環境天下雖大無一容足之地早有另擇他人而事之念顧命蹇緣慳垂青乏人獨有粤孫爲昔日追隨之主然自粤省江防會議决裂後與中山反目者已年餘覆水難收欲歸固難啓齒會有政學系之林正煊（前粤省會議長）平日與沈頗有往來彼欲回粤活動苦無機會窺知沈意遂挺身自任冰人沈隨將斡旋此破鏡重圓之勾當屬之林受此任務足跡常往來於港澳之間與民黨要人代表迭次接洽請在中山前拍合中山之意固無可無不可惟中山左右之惡沈者謂沈爲反覆小人今窮而又來歸似未可深信其時粤中方急於籌欵度年關中山乃暫置之然林正煊尙日在香港運動此去年舊臘底事也洛吳之親馬親沈實一反比例今與桂省馬陸輩日益接近其遠沈可知陸榮廷近今舉兵潯柳恢復桂省馬濟由湘率兵南下將與陸會師統一全桂沈氏局處桂邊之平樂尤有實逼處此之勢沈氏再歸中山之企圖至是已無可猶豫故於中山日前盡調北江湘軍加入東江之際沈之兵力雖微在理儘可出兵連州以相牽掣然沈軍在北江始終不敢一矢相加遺致令湘軍全數安抵東江而無後顧之憂沈氏如此舉動對中山不啻一種默契中山以沈果有悔過之意乃許以收容將沈之輸誠一事交湘軍總司令譚延　辦理最近沈乃派其秘書長陳榮總參議鄧士瞻來省寓南堤某旅店先訪譚延闓托譚爲之先容隨往面謁中山得中山允許着沈立功贖罪旋由譚氏呈請中山任命沈鴻英爲廣西總司令中山已下令照准此項任命狀已由湘軍總司令軍務處派處員王制送交沈代表鄭士瞻轉交并由中山撥欵二萬元湘軍製彈廠撥給子彈數十箱一併帶返助沈返桂鄧以目的旣達日昨已返北江覆命聞沈接得此種接濟後即由北江連州撤兵回桂收復桂省嚴防陸榮廷馬濟輩以鞏固粤省北伐之後路爲唯一條件而沈自輸誠已將其眷屬送省寓長堤平安旅店本人尅日率兵返桂云 
　　沈鴻英旣已來歸小北江防務已無問題然得於此而失於彼當沈軍問題方告結束之際此問忽又接南雄滇軍兩團投敵之警耗此事初聽頗覺駭聞然一察其遠因亦不足怪原滇軍之駐防北江者爲第一師趙成樑部此種滇軍爲向日滇軍第一師長楊池生舊部楊氏自去年因通敵嫌疑與第二師長楊如軒同時免職查辦二楊乃遁走香港僅以身免二楊不得志於粤孫乃投降於洛吳吳以二楊熟息北江情勢又與舊部滇軍有密切關係乃命二楊赴江西與方本仁合作圖粤任楊池生爲援粤總參謀楊如軒爲前敵總指揮粤當局於二楊去後乃擢陞該部滇軍旅長趙成樑爲師長節制楊池生餘衆以迄於今軍人習性固無定見尤無宗旨所持者唯拜金主義故治軍者最忌兵窮兵窮則最易爲人運動趙成樑自陞任師長以來其搜刮所得盡入私囊日前在粤結婚一筵之費動值數百金婚禮之成耗去數萬一時傳爲豪舉趙本人雖浪費不吝而待其部下兵士則刻薄寡恩一師部兵遠戌南始之間積欠軍餉數月而趙置之不理亦未嘗加以慰勞由是其下級軍官以下皆因窮苦而生怨言彼挾北庭使命以吸收舊部之二楊乃得乘虚而入矣二楊先遣使潛入南雄以重金運動第一師駐南雄之第四團長洪汝鈞洪早已答允第其時南雄方面有湘軍魯滌平之大部駐紮通敵之洪汝鈞不敢發難直至前月底北江湘軍全數調赴東江南雄之湘軍亦進駐韶關南雄一地祗有新編之奉軍高鳳桂部千餘人及已通敵之滇軍第一師三四兩團該變兵以湘軍大隊已去乃於二月二十六日乘機起事在南雄宣佈脱離粤孫關係二十七日由洪汝鈞親率第四團全團及第三團之一部附以砲兵一連機關槍一連警衛一連由南雄出發二十八晚到達贛邊之大庾縣歸附前滇軍第二師長楊如軒指揮抵大庾縣之日援粤北軍各將領均出郊迎楊如軒親行慰勞并發給全軍恩餉三月易以新製服裝鞋帽等物以示鼓勵當該叛軍出發之日南雄友軍高鳳桂部尙不知其用意迨電詢韶關第一師軍部趙成樑聞耗急派兵追擊已無及矣三月六日） 
[皖軍官代表慰勞蚌埠軍隊]  
　　北京所派蘇皖勞軍使李鳳樓馳抵皖垣與馬聯甲晤面後即以皖軍五混成旅防地　遠不易親臨特由馬派員代表李即溯江而下赴寗與蘇齊接洽皖北穎毫一帶（二旅四旅防地）聞已派上尉參謀董文源前往蚌埠所駐各營特派中校參謀朱甲榮擇定本月七日假車站西首大操塲舉行雖係形式的舉動而鬨動全埠人士多有前往參觀者是日一時許駐蚌砲馬步兵各營長官兵十等陸續齊集朱參謀偕同第一旅旅長倪朝榮率帶馬弁護兵等亦隨即蒞臨登塲時音樂隊奏樂歡迎各軍官兵士等均行禮致敬朱倪略示謝意後即佇立中間軍隊則東南西三面排立即將曹錕訓詞先向各官長宣告其大意（一）宜愛國家重人民（一）宜重儉樸節財用（一）宜重賞罰精訓練（一）宜愛名譽講信用（一）宜習勤勞求學問云云各條宣布後復又訓告目兵其大意（一）愛人民（一）重服從（一）應動作（一）守紀律（一）講衛生末又云以上所説的話均應身體力行並望善保身體服務國家云云嗣又每兵士賞洋二毛以資鼓勵時已三鐘始行畢事軍樂隊復又奏樂聲調悠揚遂各行禮歡送朱倪兩代表一齊散隊 
[蚌埠短簡]  
　　江西蔡成動招兵委員宋榮陞在濟南招募新兵四百名八日過蚌赴寗 
　　距靈璧縣城三十里禪堂集地方有大股土匪出現聞被架去男女票二十餘人 
　　商埠局辦事員欠薪兩月七日照數補發聞科長科員等不日即當分别委任分科辦事 
　　塘工主任陳某八日由寗來蚌聞係進行未竟功程 
　　鳳陽關監督汪彭年派吳春濤代表祝段壽九日乘車赴津 
　　鳳陽關公署前販賣紙烟之朱某七日服毒殞命經警廳相騐後已飭家屬棺殮 
[江庸辭法大校長]  
　　國立法政大學校長江庸昨（八日）辭職其原因則爲選派赴日參觀學生問題據聞前日有一小部分學生提出意見反對八校校務會議議决之選派方法（即以最高年級最高分數兩項爲標準選派參觀生）并派代表與江氏交涉其所提之意見有主由全體學生票選者有主抽籖者有主考試者意見甚爲紛歧江氏以八校校務會議議决之辦法不能推翻當時學生代表某某等語侵江氏江氏大憤宣言非去職不可至昨早遂出牌宣告辭職一面并致函敎育部聞此次風潮之起因實由於法律科無一人被選而政治經濟科則選派二名二名中之一人名周世偉者學生對之多不滿意乃藉此爲口實遂發生此次風潮現聞有一部學生欲擁葉夏聲爲校長者已乘機而起爲葉運動兹將江氏致敎育部函録下敬啓者前奉部令第五五號以日本政府爲企圖中日兩國親善起見要求我國學生五十名赴日參觀囑與國立各校公同商派開單報部等因當以參觀人數有限而分配問題與選擇標準各校態度須取一致非一校所得而專决即經提出校務討論會議議决本校派出六人而由最高年級歷年平均分數最多學生中選出之事經衆决一秉大公乃學生不察推舉代表前來質問請改抽籖告以此種辦法非本校自定一校亂例枝節轉多反覆説明學生代表毫不諒解甚至語多唐突庸素性剛方不能忍受當即痛加申斥此昨日會見各班代表之情形也竊以此次選派赴日參觀學生其標準爲各校所公同議定並無一人私見羼入其間而各班代表猶復一味囂爭難以理喻是庸之德薄能鮮已可　見將來對於學校何能望其整頓除佈告辭職外相應函懇貴總長察准辭職俾卸仔肩無任感紉此致敎育總長 
[鄂省敎育界最近消息（召）]  
　　鄂省敎育界自本月杪女子師範校長鄧卓明撤差以第一中學校長高建墉調充高接事之日學生對高演説頗不滿意次日即提出三項條件其中最難承認者即所有職敎員不得更換與膳費須增加是也高以職敎員中有非更換不可者至膳費爲預算所限亦不能自由增加故提出辭職呈文高旣調長女師所遺第一中學校長調委日本留學經理郭憲章接充郭接事後更換敎員彭厚臣等數人學生卽開會反對郭旣調任所遺之缺以甲種工業校長孫自晤接充孫遺之缺以該校敎員李性晟接充該校職敎員多爲日本留學生李爲美國留學生且所學非工科乃文科職敎員大反對李不敢接事退還委狀乃改委該校敎員韓雨卿繼李蓋韓係留學日本者也 
　　第一師範學校敎務主任原由校長周之瀚兼充現周鑒於一月杪之風潮容納一部學生之請不充此席聘任東南大學敎授施憲民爲敎務主任外國語專門學校現改聘省敎育會委員張雲龍爲事務主任留學西洋之陳飛鵬爲敎務主任 
　　湖北敎育廳廳長宗彞　係前年由蕭耀南兼省長委爲代理去年十二月蕭又令宗改代理爲署理前年中央本正式任命陳鴻書爲湖北敎育廳被蕭拒絶不令到任敎育界人士亦以陳品學平常開會反對陳心不甘於近半年來多方疏通果於昨晚（三月六日）由蕭下條調宗暫代武昌關監督而令陳到敎育廳長本任蕭條甫下消息尙無人知敎育界有無反對舉動不出數日即可分曉矣 
 
 

Page 8

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *自由談 
[奇秀閣記] [  謝公展]  
　　黿頭渚地濱太湖三萬六千頃日夜奔流其下朝輝夕陽風雨雲霧之烘射變幻其境至奇而亭榭林木參差掩映於水光山色中其景極秀楊子翰西植果試騐之塲别墅之所在也渚之上有六角亭曰涵虚爲陳筱石尙書所書其側有水榭環以藕塘吳蔚老郁生題曰凈香其上小屋數楹位於山腰裘君岐伯題其額曰横雲小築曲徑蜿蜒而北夾植梅柳槐桃幽泉一泓上有方亭余名以在山爲吕幼舲先生書再折而上則花神廟在焉歲時伏臘農人壤往熙來羣携香燭來事祈禱寓勞農於神道設敎中與衆共樂意至美也在山亭之西北地勢陡削仄徑崎嶇可通山後周邨邨之人夜行有傾墜者楊子闢而治之土石所積範外通中戲名之曰小函谷遊客聞之有告者曰此聞旣象函谷曷不施以建築使西北關山之勝得於此地睹其雛形似亦生面之别開而邑中審美家所可就此而知彼者也楊子韙其言乃跨山築園門而建閣於其巓閣旣成屬題於余余曰水經注居庸關兩山夾峙一水旁流重巒疊嶂吞吐奇秀此境彷彿似之遂以奇秀名閣夏曆甲子元月丹徒謝公展記 
恨廬嘑録[  天恨]  
　　我邑趙漁亭先生賦性詼諧他有一位朋友渾名陳六將軍某日在一起聚餐漁亭忽發奇想説要生輓陳將軍隨即口占五律一首道鐵馬今何在威風八面無掃盤長已伸手又何如掛印平時勝間攻一着輸鐵頭今已碎柱倒竟難扶八句裏頭無一句不藏著「將軍」兩字在座的人無不大笑 
　　又郭友松先生是雲間的一位名士有一天他忽而無故穿起重孝像喪了父母一般一位朋友怪問道你家並不曾死甚麽人怎麽又穿起重孝來呢友松道老實告訴你我家左鄰死了一個老婦人所以穿孝服那位朋友更奇怪道咦那老婦人可是同你有戚誼麽友松道没有戚誼是我的鄰居朋友道那麽旣無戚誼死了干你甚事呢友松道如此我穿孝服又干你甚麽事那位朋友竟没話可答 
　　老友張漢農告訴我一則笑話道王生在校中打破了一塊窗上的玻璃要求衆同學替他瞞住敎師敎師果然查不出是誰人打破這一天諸生上課敎師忽拍案呼道唔打破玻璃的人已被我查出來了王生一驚忙退立在一生背後敎師繼續道就是王生打破的其實敎師並不曉得不過這麽一説騐看諸生的氣色罷了這一著竟眞個奏了効果 
[孫内閣之保險法] [  海角秋聲]  
　　孫老總因了術者一言動起老曹疑忌起了傾軋差不多一把大交椅快要坐不穏老孫對之不但露些畏葸反硬着頭皮大有「其如余何」之概可算得老當益壯了但是總不是一個正當辦法在下不敏可憐他這些年紀給人欺了有些抱不平倒給他想了幾個保險法 
　　（一）反對老孫的因術者説他有攝位之望老孫何勿私下裏對人説假使眞到攝位這日情願讓給人家如今同他反對最甚的總要算到王克敏了那麽不妨就許給王克敏如此斧底抽薪包他安若泰山 
　　（二）最好的護身符總要算到外交團了老孫覺得金佛郎案始終要承認的何妨由吾成之藉此博着使團好感暗暗裏請他帮忙或作孫閣優良的鼓吹或向政府不宜倒閣的警告雖是跡近賣國但在自已身上究竟收到實惠了 
　　（三）術者的嘴巴能這樣説也能那樣説老孫不妨用繫鈴解鈴法仍賣通了許多術者説老曹與孫閣如何的君臣胡配如何的魚水相得没了老孫便有怎樣的不利把那攝　之説根本推反溺於術者的一定要反過來維護他的交椅了 
[日常簡便法] [  嫣然]  
　　人莫不貪簡便而惡煩雜也而衣食尤爲日常所必經之事欲求簡便須從此二者爲先今有法焉請述之 
　　穿衣簡便法　早起而穿衣至晚而再脱去而衣又有内外大小之分穿了一件又一件煩雜甚矣不如將許多衣服縫在一起則一穿而上脱亦便矣不甚佳耶 
　　吃飯簡便法　吃飯亦可厭者煮熟之後尙欲盛之以碗撥之以筷菜也湯也眞不勝其煩然食時可將一稍大之漏斗 
揷於口内乃以菜湯和飯倒向斗中再由斗而入口則幾分鐘問可等於食數大碗矣簡捷之法莫過於是 
[催命之符]  
[有感寄樊山師] [  林風]  
　　遣愁筆硯日從容誰勒寒梅冷處縫芳草儘堪生杜若琪花無骨媚東風 
　　慧　靈山感賞音番番青鳥意深深薰蕕早識難同器蘭蕙天然有素心 
[淺笑録] [  一笑聲]  
　　梅毒醫生的兒子在學校裏常有不規則的行爲敎員怒道你假使再這般下去我要請你父親來了梅毒醫生的兒子道很好我代你去請來罷一針六零六只要二十塊錢 
　　聾子某甲自以爲不聲一日在友人某乙面前説他耳朶並不聾某乙便把一隻表喚他聽某甲道這隻表的走聲非常響呀某乙笑道這表還是昨天停的呢 
　　李二有口頭禪「很好」無論説什麽話常帶着很好二字一日於路中遇友人王三怱怱而行李二道王三先生那裏去王三見是李二説道家父於昨夜去世了李二道很好很好尊大人死了嗎 
[郎妾似] [  馬鵑魂]  
　　自由談上刋郎妾似者夥矣今徐子碧波亦有斯作清新華麗極情意　綿　　兹　於　似中爲更數字自視　趣因以郵海上瘦鵑先生 
　　郎似葡萄妾似葡萄架上籐　郎似寳帶妾似寳帶橋邊石郎似珊瑚妾似珊瑚網内人　郎似春蠶妾似春　繭中蛹郎似風箏妾似風箏絃上結　郎似酴釀妾似酴　花後蒂郎似蘇州妾似蘇州河内水　郎似黄鶯妾似黄鶯驚夢人郎似楊柳妾似楊柳枝頭露　郎似申報妾似申報自由談 
[喜怒無常] [  徐洞天]  
　　人心好惡不同所以喜怒無常然無常之喜怒亦有常人所同具而不自知其所以然者戲舉其例以證之 
　　於途中誤踐人足人必怫然怒如見踐人者係一絶妙之美人則必轉怒爲喜 
命僕購一新書而所購者反是必怫然怒若略一翻閲見有鈔票數紙藏其中則必轉怒爲喜 
　　最後向人索債而人仍以無錢對必怫然怒若人續説再延數小時即可完全償還則必轉怒爲喜 
　　嗜飲者之酒瓶於飲時被人奪之去必怫然怒若人説此酒味薄而淡換佳者以饗君則必轉怒爲喜 
　　驀聞有人呼伊名而詈之必怫然怒如見詈人者即伊相約情人則必轉怒爲喜 
[死神] [  顧肅良]  
　　死神是和盤固氏一同出世的他的面貌很狰獰手段很兇惡因爲他出没無形所以一直到現在没有人見過他的眞面目他在上古的時候祗有他一個人往來作祟没有帮手所以他的勢力還不甚大你看上古之人都要活到一百歲外可就知道了他到了戰國以後他的勢力就一天一天的大起來因爲他得了一個帮手聯成一氣外攻内應再也没有人敵得過他了他的帮手是誰就是財神財神容光煥發手段和婉且還假着博施濟衆的假面具所以到處博得一般人的歡迎因此死神就利用財神敎他將計就計做個誘魚之餌這樣一來死神一到了法術窮盡的常兒就去請財神出來帮忙財神一帮忙那無數的人們個個笑口大張貼貼伏伏的跟着死神去了 
　　現在死神的勢力愈加廣大了且還得了一個新計劃命財神闢一條有形之路路上張燈掛彩還滿堆着黄的白的金銀五光十色令人目眩他自已闢一條無形之路路在財神闢的有形之路的後面人們見了財神的有形之路都拔着雙足爭先恐後的跑去到了財神的有形之路上後財神就不知不覺的引誘人們到死神的無形之路上那末就此結局了 
　　世界上的人們呀你們歡喜財神麽我看來很危險呀 
三言兩語[  李瀛洲]  
　　張紹曾可稱是聰明絶頂的人了這次他到洛吳那裏准知道去了要碰釘子的他竟先在家裏讀熟了易經到了那裏先不説他是作什麽來竟説神説鬼又説那全本的易經洛吳竟被他催眠術感化了呵呵一斑逢迎上司的軍政界以後須要多多向他領敎些心理學就可指日高陞了 
 
 

Page 9

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *   
 
 

Page 10

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *國内要聞三 
[魯敎育界派别之新變化（哉）]  
　　魯敎育界向來有所謂東洋派師範派高　派者師範派又分優級與選科二派專門敎育大概操於東洋派之手敎育行政及中等以下敎育則大半操於優級師範選科師範及高等學校三派之手東洋派獨操專門敎育之權他派無與之爭者且其勢力亦極鞏固一二年來敎育界人士醞釀之山東大學不克告厥成功者即爲該派　力所梗阻故也蓋山東改建大學非將六個專門學校合并不可此實非彼等所願優級選科高等三派一在敎育界所佔地位頗爲均衡民國八年山東敎育廳成立三科長三派各佔其一此可見學派色彩之鮮明近來北京高等師範畢業生咽省服務者日多在敎育界所佔地位亦頗不弱人遂以北高派目之其實北高分子異常渙散且時有自相衝突之處然北京派三字則已爲社會所注目矣 
　　上述選科高等二派其分子來源早已斷絶其在敎育界服務者亦辛苦備嘗故多脱離敎育界而從事於政治實業等方面活動不復如從前之重視團體矣惟此消彼長勢所必然而優級師範派與北高派之大團結遂又乘機而起優級師範派分子原來限於優級師範畢業者民國成立後優級師範改爲高等師範範圍愈廣分子愈多而亦愈複雜該派因又有新舊之分且新舊兩派水火不容時常爲激烈之衝突但最近該派重要分子爲謀大團結起見思融洽新舊二派並將現在之第一師範畢業者亦拉入團體之内（第一師範即由高等師範改建者）大體可謂已告成功該派除原有私立正誼中學已發達至千餘人外最近又在濟南商埠魏家莊設一私立明德小學校即爲新拉入團體之第一師範畢業分子謀活動塲所也該派又鑑於近數年來山東敎育界多爲地方政團所操縱思組織一言論機關從事宣傳報名定商學日報惟兹事體大尙未告厥成功 
　　自優級師範派有所謂大團結遂引起素來渙散之北高分子之團結其轉結方法亦從辦學校入手現已在濟南南關租定民房一所作爲校址校名定私立濟南中學校現正張貼廣告招考新生至其經費則抽所得税充之 
　　除上述優級北高二派之新活動外又有所謂東洋師範派亦異軍突起此派與前述之東洋派不同後者多年爲最近歸國之東京廣島兩高師畢業生歸國後即組織學術研究會爲團體之號召（學術會分子名義上没有限制）而社會遂以東洋師範派目之該派近亦欲組織一高級中學惟經費一層籌措甚難乃不得不與他人合作適省議會議長宋傳典欲辦中學求才不得而該派遂與宋議長之中學發生深切之關係矣開校址業已購定學校建築業請專家計畫妥當但不知開工始於何日耳（三月七日） 
[蘇省敎育行政委員會開會紀（三）]  
　　江蘇敎衣行政委員會九日上午十時續開會議議决各校進行計劃與原案有所變更者如下（一）對于水産學校以其缺乏成績必須設法改良議决由委員會電請海州水産專家王之益來寗籌商並公推袁觀瀾黄任之顧述之三君與之接洽（一）對於法政專門學校籌備改辦大學以經費不充議决將政治經濟兩科併入東南大學政治經濟兩系辦理專設法律一科（一）對於醫業專門學校請改大學議决由該校先行擴充内容徐圖改組（一）對於南京蘇州兩工業專門學校請改大學議决旣擬改組大學所辦附屬高級中學應改爲工業中學以資銜接不應仍爲普通中學致乏升入大學人才其餘各校均參照原定概畫通過下午一時仍繼續開會提議各案如左（一）敎育廳提出暫行規定小學校及中等學校校長資格案修正條文通過（二）敎育廳提出暫行優待小學敎員辦法案修正條文通過（三）委員顧述之君提議省校校舍備品完全計畫案議决此案成立推顧述之草建議書函送省廳核辦（四）委員袁觀瀾君提議高等小學年期應視地方情形暫緩縮減案議决此案成立推額述之朱經農兩君草擬辦法標準於下届開會時决定至於常會時期决定每年于一七兩月開會會議至此已至六時各案咸畢即由主席宣佈閉會 
[各省敎育界雜訊]  
　　益都八校敎　解職宣言　山東益都縣立各校要求加薪毫無效果現八校敎員已全體辭職兹將宣言録下禮義生於富足義務盡於優裕忍饑而畊田必荒枵腹從公事必弛昔孔子絶糧子路慍見雖曰君子固窮而從者病莫能興矣近年來百物騰貴生計日艱農工商賈報酬倍蓰惟小學敎員待遇猶昨只以身列士林羞言謀食茹苦隠忍數年於比然爲個人計可隠忍不言爲敎育計實不能已於言同人等爰於去冬要求報酬之增高謀敎育前途之發展除對各界宣言外並分錫當局竭誠呼籲乃迄今三閲月毫無效果力竭聲嘶事與願違加以應得薪金欠兩月餘同人等内受生活之壓迫外戚各界之擲揄再四協商忍無可忍自三月六日全體解職靜候解决深恐各界莫明眞象謡諑紛興滋增愧感敢布衷曲尙祈鑒原 
　　浙江一中驅逐敎員續訊　浙江高中師範部學生驅逐宋郭二敎員事早誌前報兹悉該部因近日人數已齊代表等爰於昨日下午召集全體大會代表徐某起問驅逐敎員事後到諸同學是否一致贊同後至之學生朱某謂諸君此舉確係實情實理人非木石焉有不抱同情者乎該代表遂進而討論進行方法並以前代表李某於昨因事回家故重選朱某以補充之又學生等探得何校長始終不納學生之請且以其辦學無誠意致良敎員如潘某則聽其他去不加慰留劣敎員則故拂衆意不允其辭殊爲痛惜大有不謀激底解决不休之勢 
　　常州算理研究會開會紀　武邑算術理科研究會九日下午二時在敎育局開會到各校算理敎員十餘人先由總幹事壯儒珍報告經濟情形次爲提議事項（一）議决請陳耀墀檢查公共儀器損壞者修理應行添置者請敎育局購辦（二）議决請博物理化有經騐者到會講演日期另定（三）議决徵集算術理科敎便物費由會照價支給最后將會員劉贊成所編普通植物學名俗名照表發給各會員如有問題請簽註再開會討論并函寄陳谷岑楊耕卿黄頌霖三君修正至於理科敎授上之疑點經共同研究至四時許始散 
　　無錫中等學校體育聯會年會記　昨日爲無錫中等學校體育聯合會舉行第二届常年會之期於午後二時在本會事務所開會到會者有施復孫陸翔千陳忠元强克生等十餘人由會長報告本會之經過情形及本届之籃球比賽事項旋經議决六案如下（一）每校比賽六次自陽曆三月二十二日比起（二）用抽籖法非定比賽之順序（三）在規定之比賽時期如遇天雨協議改期若球員中有特别事故須在比賽之前三日通知彼方再行改期（四）公正人即席推定强克生胡維嶽等數人（五）會計華君因事辭職公舉施復孫辦理（六）預定四月二十六日爲給奬去年之足球優勝隊及本届之籃球優勝隊並攝影以留紀念議畢散會已夕陽西下矣 
　　蘇州敎局函催縣校造預算表　蘇城縣立第一第二第三第四四高小校及女子高小校編造下年度預算表册例於第二學期開始時造送敎局轉呈縣署兹悉吳縣敎育局長潘振霄以本年第二學期業已開始而縣立男女各高小校十三年度預算表册尙未造送潘局長爲此前日已分函本城一二三四等縣立四高小校長杜應宸等曁女高小校長孫郁文哲催促迅將各該縣校預算表册造送杜校長等接函後現正督率本校職員趕造此項表册昨聞各校預算表册至遲在本月十三日均可造齊封送敎育局一俟該局董事會開會審查討論後再行呈縣發交縣議會議决施行云 
　　松江敎育局董事會議案　松江縣敎育局董事會於三月九日開常會出席者陸規亮耿葆煃謝葆鈞朱世瑾張葆培楊文鳴倪宗伊七人陸規亮主席提議事件（一）敎育局長轉到縣令籌設初級中學案决議縣令詞意不甚明了是否經過暫行縣制第四十條第一項之法定手續應由敎育局長具呈請示（二）十三年度敎育經費預算案决議十三年度敎育預算是應趕速編製以符法令應請敎育局長通知向本局領欵各學校先行提出草案儘於陽曆三月内交到以便彚編（三）四區小學改設六年小學案决議西區小學校歸併後實到學生三百餘人據西颧校董會來函添設高級部甚爲切要應請敎育局長於本届預算案内通盤籌劃再行交會通過（四）　嬰幼稚園問題案决議慈善董事會來函表示誠意應由敎育局長切實規劃再交該會核議進行（五）第一届平民學校經費案决議暫以活存息金移用（六）添設平民學校案决議平民學校原定先設十處今據新橋·莘莊·山陽報告各添設一處是否合式請縣視學及敎育委員視察明確後再定給費與否嗣經倘日請求添設歸入下届辦理以昭劃一至莘莊·用釣灣等處來校學生逾百人以上不妨分設兩敎室候一併調查酌與津貼 
　　松江平民敎育最近狀况　松邑平民敎育本學期原擬舉辦十校嗣山陽等鄉又添設三校兹已陸續開學九日上午由敎育局邀請縣視學各敎育委員各平民校主辦員協商視察及進行方法據已經開學各校報告第一區城中校學生五十餘人華陽校學生七十一人三秀校學生八十九人第五區莘莊校學生一百三十餘人祝家　學生四十餘人新橋新鎭校學生六十一人第三區用釣灣學生一百零五人第七區張澤校學生一百七十三人尙有第二區之亭林校第六區之小崑山校第八區之山陽校亦將即日開學每校學生均在五十左右云 
[閘北水電廠案韓省長覆文]  
　　聲明上年省議會議案手續上與法律抵觸 
　　江蘇韓省長爲閘北水電廠案咨覆内務部文云爲咨復事案准大咨内開據江蘇省議會議長徐果人勘電云云查照轉行可也等因准此查來咨解釋三端斟酌法理至爲允協惟末段所稱速記録似應以確係當塲記録者爲準又所稱在塲表决之過半數議員證明似應以其證明足資信任者爲凖否則仍不能不認爲違法例如上年十二月八日本署准江蘇省議會咨開本月八日本會議决閘北水電廠應責令商人遵照估價單限期繳價完全改歸商辦以杜意外案一件依法咨請查照公布施行等因當時並據省會警察廳長轉據北區署長報告是日由該會招請到會旁聽見是日該會開會後即以變更議事日程發生爭執議塲秩序大亂議長退席後經張課長進議場振鈴云議長宣布散會時已五鐘均散等語又據本署旁聽委員嚴恩榮報告事實相同又據議員周榖陳轉來該會第三課長張福楨一函内稱昨日下午三點三十分鐘承議長之命摇鈴開會後云云代爲宣告散會等語可見是日該會開會後因變更議事日程已起爭執爭執至五時已宣告散會該案旣未開議何能議决又何能有議事之可速記其咨請公布水電廠改歸商辦一案實如來咨所云手續上顯與法律抵觸自不得不認爲違法亦不便目事後經一部分議員出而證明當時實有此項議决並提出速記録即認爲議事形式上並不違法事關法律解釋不厭求詳除將警察廳報告張課長來函照抄分送外相應備文咨請貴總長查照施行此咨内務總長江蘇省長韓 
[杭州快信]  
　　比京四月間開第五届國際商業展覽會並與第六届國際樹膠展覽會協同進行杭總商會奉部令知昨轉函絲綢茶扇各業預備赴賽 
　　十一年度浙省富陽諸曁各縣被水衝没田畝分别豁免蠲緩已奉内財兩部咨復核准 
　　錢江義渡添設輪帆案寗波總商會現已開會决刋啓募捐列名者爲全體會董及紳富並推會長陳賢剴林潤芬代表物色相當人材赴杭襄辦一切 
　　敎廳准敎育行政會議案通令各校尅期施種牛痘　　盧督昨委徐仙來充八團二營副官警務處昨委何裕春充杭縣瓶窰警佐 
　　七旅旅長夏兆麟奉督令兼任湖屬戒嚴副司令官已行各師部一體知照 
　　富陽北鄉千家村保衛團總俞溥被匪搶殺案盧督昨通令各軍隊嚴密偵緝逸匪務獲究報 
　　西湖南北山及龍井各茶塲因氣候奇寒尙未發萌明前已無採摘之希望茶市開始當在下月初旬 
[南京快信]  
　　内部昨咨省署催促切實籌辦地方自治 
　　財政部咨省署　列舉現行國家税與地方税之系統及新計畫之國家税與地方税之系統及其名稱範圍請將如何劃分意見分别簽註送部核辦 
　　財部電印花税處　謂印花税欵現指定專充公府軍事處經費嗣後即按照每月收入直接匯解勿再有截留擅用情事 
　　財廳修正捲烟投標規則昨已公布 
　　財政委員會昨（九日）日下午二時在財政廳開會韓省長親往出席今日畢會黄委員等即日回滬 
　　韓省長定三月二十日召集江寗六合丹徒丹陽金壇溧陽松江南匯青浦金山太倉嘉定常熟崑山武進無錫宜興江陰淮安江都儀徵等二十一縣清理田賦委員來　會議嚴定追繳忙漕舊契辦法 
　　勞軍專員李鳳樓今（八日）返京復命 
　　全國和平統一協會現在下關祥泰里設立南分會辦事處 
　　江南中學藉學歛錢被人告發頃敎廳派員會同警廳將校長張岐陽逮送檢察廳嚴辦 
　　贛蔡派員在德州兵工廠　領到機關槍五十架子彈六十萬昨運浦轉輪運贛 
　　城内及下關各旅館　因江寗縣敎育局徵收旅館牌照捐由業董召集各館主於九日下午在旅館公會開會結果一致反對並有罷市抵制之議 
　　韓省長以常熟海虞市議董兩會各員董均已任滿無再辦理選舉職權令常熟縣知事另行遴員辦理改選 
　　阜寗溝墩市選民代表陳德餘等電控陳作傳冒充農會會長朦　省署展限十日再補選縣會議員請予嚴究省令阜寗縣知事查復 
　　近有人在城廂各公館寓所假刻省公署通報處戳記省署昨諭嗣後遇有此項情事即扭送警區以便切究 
　　代理金山縣知事李瑞奇電告四日接印視事 
地方通信 
[奉賢]  
　　籌辦浦南醫院　奉賢南橋鎭爲縣治所在地商業繁盛爲全縣冠惟地方醫院尙付缺如甚至專門産科亦至今無有設遇難産等症祗得束手待斃殊於民命前途大有影響兹縣署前一科主任費幼椿因有鑒於斯　創辦浦甫醫院一所業已穏定莊紳新建洋房爲院址内容尙屬完備病房分爲三等計請各科男女醫生五人藉資應診並以浦濱醫院院長張佑民爲院長主持一切所需經費頗屬不貲幸水警區長沈夢蓮與地方紳士熱誠維持得以成立該院係慈善性質所有貧病醫藥費概不收取刻正積極布置月内即須開幕云 
[松江]  
　　擠坍橋欄增幸未成災　泗涇東市有三官殿建自前明亦稱小普陀香烟素盛於夏曆正月二十七日夜由住持僧大放燄火寺前有橋觀者擁擠多立橋上正在興高彩烈之際忽聞崩坍聲橋上石欄即傾墜河中致一時墮水者有十餘人之多幸均救起未傷一人説者謂似此橋高水深又加黑夜其中男女老幼皆得無恙亦幸事矣 
　　商會召集緊急會　松江縣商會爲捲烟商與承辦處各走極端商會自難坐視故特函請於十日召集緊急會討論此事先由承　處税務主任陸履仁總理閔瑞之報告與烟商接洽情形且聲明無壓迫烟商之舉經衆討論結果以爲兩方如此爭持决非商界之福本會應出任調停以冀早日妥洽當即推定張受之張省三蔡仲瑜周鶴雲爲代表尅日函知捲烟公會派員接洽以資磋商次又提議冥洋公會請議力爭撤銷冥洋捐税案經周鶴雲起立説明以此事已由會電請省長·護軍使·曁財政·實業兩廳請予撤銷税局尙未經省署財廳批示刻下松江冥洋經過上海仍須繳税究應如何辦理請公决云云旋經議决由會函知上海商會共同力爭以達免税目的惟冥洋同業已因此停止門售靜候解决矣 
　　請求整理市政　松市自自治恢復後因市欵支絀對於市政中最要整理之道路橋樑因議會議决預算時祗限一千三百元之經費致偌大市區中崎嶇不平之幹路前不通河流之橋樑均毁壞不堪尙無一齊估修希望兹城中東西大街如鐘停橋至西城門縣公署至平橋等處爲毁損中之最甚者一遇天雨積水没足是處爲本市中心故由市民侯柏春等函請市董會寛籌經費勿以二年成案照一千三百元限制並擬具計畫書交議修葺以興市政而壯觀瞻現市董會已擬具募修計劃書交議會討論矣 
[蘇州]  
　　警廳撤調大批巡官續聞　蘇警廳長　更調大批巡官一節已誌前報兹悉西三劉祖光南一張國壐奉令撤差後劉之西三遺缺已委該廳二等稽查劉潤生繼任張之南一遺缺已調閶六仲振華繼任仲之間六遺缺令調西五五文彩充任王之西五遺缺則調東區警察署三等巡官梅庾嶺充任梅之遺缺已委趙英傑充任又北二李湧波奉令與警察敎練所副班長馬德魁對調該巡官等奉到令文後前昨（十日）均已接替視事矣 
　　道尹令知道圃管理員籌備植樹蘇常道尹公署日前奉省署訓令准内務部咨開略謂植樹關係林政調和氣候涵養水源本年植樹簡已近仰即轉飭所屬各機關遵照種植等因轉行到道署王道尹奉令後即轉令各縣知事届期率屬遵令手植攝影送核一面令道屬苗圃管理員顔文焯先期籌備並晋省向實業廳選購種子樹苗以便届期舉行 
　　江都將設縣司法公署　據高審廳中人傳述朱周二廳長以江都爲舊揚州府屬應查照預定擴充司法計劃本年應酌設縣司法公署此次兩廳長會同晋省面禀省峯將經費加入十三年度預算以憑届期籌設兹聞省長已允令行財政廳列入預算兩廳長返蘇後已會擬極簡單經費表積極籌劃矣 
[無錫]  
　　出版界之新消息　無錫著作家沈一士君近集合同志發起創辦朝曦月報一種於九日在城内公園開籌備會討論一切大約至下月可望出版矣 
[常州]  
　　商會電請撤銷江陰分卡武邑縣商會佳日致電韓省長嚴財政廳長文云據本邑各商業來會報告江陰税務所長章世嘉忽在該邑距城十里之雲亭鄉添設分卡擾累商民激成風潮武進壤地相接請設法阻止以防延累等語竊以釐税本屬裨政裁釐之舉實行即在目前若再任意設卡其爲違反法令擾害商民盡人皆知激動公憤情勢萬不能免江常密邇兩地商業痛癢相關延累所及實非過慮伏乞省長廳長俯賜令飭該所長迅將添設之分卡撤銷以除擾害而安商業云云 
[鎭江]  
　　高資焦東兩鄉爭執區域　鎭江城廂市議會議决收回高資焦東兩鄉越佔地址一案曾經高　鄉董事羅德輝將牌灣爲該鄉固有區域理由呈請縣署移交　會核議而焦東鄉董事王紀元亦於日前（八日）來城向議會抗議其所據理由謂市有之地係以坊名鄉有之地係以圖名大校　區域屬在十六區一圖範圍之内并無某某坊字樣應歸鄉有不歸市有各執一詞尙未有解决辦法云 
　　縣農會又籌備改選　丹徒縣農會各職員任期業經届滿前因爭議停頓一切事務暫由會長仇承榮維持遷延至今業有數月該會知改選一層萬難再緩故又着手進行於前日（九日）函請縣署請於實業經費項下酌量支給以濟急需云 
[揚州]  
　　盜匪打刦行船　興化帮船常姓　日前由旅客張漢雲等七人僱往邵伯是日駛經距邵不遠官莊廟地方突曹由夾河駛來盜船一艘持械嚇禁聲張搜刦衣物銀洋仍駕來舟而逸失主檢點損失約七八百元當赴邵伯警區報案即經轉報縣署於前日（九日）分令探警一體協緝贓盜矣 
　　槍斃盜犯三名　縣署拿獲搶刦邵伯張四娘圩·及仙女廟曹家橋黄姓並槍殺事主孔姓等十餘起盜案内之盜犯陶延壽·張瑞士（即張小四子）·徐長友三名鞫訊不諱呈奉軍省團長處以死刑遂經何承審於前日（九日）下午由小東門獄署將該犯等提出押赴西門外刑塲執行槍斃 
[南通]  
　　開徵捲烟税之新規約　蘇省各縣捲烟業通如區首先開徵現由承辦人方仲甫與捲烟商新訂暫行規約兹照録如下（一）承辦處徇烟商共同之請求凡轉運捲烟以躉賣商號協大春源恒·允懋興·福泰·通永亨五家爲限領購憑證亦同（一）五商號具領憑證按月負税額全數之責將來如有溢出所得利益再定紅利分配（一）外來私貨承辦處負嚴行稽查之責稽查如有徇情舞弊情事照章懲辦（一）五商號自身私售除照章辦理外承辦處得取銷其應得之權利（一）承辦處允五商號舉熟悉捲烟銷運者二人予以共同稽查之權（一）憑證照最小容器之售價遵章粘貼百分之二十（一）在區内推銷憑證成績優良之商號得由五商號具情報告承辦處酌給奬金（一）五商號領購憑證按照商店習慣分小月底大月底兩起結清（一）進口捲烟先由商號報騐憑騐單具領憑證分銷出境亦須報明承辦處發給轉運憑單一照規章辦理（一）捲烟已貼憑證因霉濕未售而退回其憑證能否邀還官廳再由承辦處商洽官廳辦理（一）營業執照承辦處徇烟商請求交公會發給其存根須繳還以便備案（一）本規約暫行試辦以三月爲期期後另訂正式規約 
[嘉興]  
　　會議降螟事宜　嘉興除螟會總務研究宣講調查等四股職員於昨（十日）下午四時在縣議會開聯席會議到者六十餘人由褚會長主席報告會務經過情形並將辦事規則及籌募經費辦法等逐條修正通過旋又决議除螟方法數則俟研究股考慮後即須通告施行至經費一層因籌集不易擬將抵補金每年遞减之一角補充惟此事須縣會議决方可實行刻下所需經費先行設法借用他日籌集歸償以利進行至散會時已不早矣 
　　飭查控告習藝所長　嘉興平民習藝所内容向極腐敗所長已四易其人該所基本金已耗費迨盡自現任所長李振亞接事後仍不加整頓故本邑縣會有停辦習藝所之議决案嗣以官廳通令不准停辦切實振刷藉維實業而李所長依舊敷衍藝徒寥寥（原定四十九人）徒耗公欵現該所會計員陸問生已將該所長之辦理不合事宜臚列六欵呈控到縣李知事據呈後已指派專員逐欵查覆以憑核辦 
[杭州]  
　　海寗塘工危險之呼籲　省公署據海寗縣農會等呈稱竊以本年海潮忽有南潮南潮發生之後繼以猛烈之東潮議城塘面受擊獨重人心惶惶不可終日查護　塘東門外向有宫殿盤頭南門外有自都盤頭西門外有廉沛盤頭均爲護塘與護城之用此三盤頭於塘工局長陳廷緒去任時已見坍卸或尙留脚址今局長鍾元棣到任時已將宫殿盤頭呈准恢復近已漸見坍卸而自都廉沛兩盤頭竟任其坍卸未見恢復雖在海晏瀾平之際尤當即行恢復以備後患矧當此潮勢猛烈塘身危殆之日而任其自然不加修築設或塘身潰决爲患何堪設想或以爲近年潮勢東塘受擊較重護城塘安然無恙也不知海潮變幻靡常昔之以東塘爲最危者他日或其危在西塘即今日固有南潮而護城塘受擊獨重此其明證也或謂盤頭可改坦水以省費不知盤頭之用與坦水大異坦水僅護塘脚而盤頭乃護全塘蓋有盤頭雖有猛烈之東潮其勢遇盤頭而殺迤西之塘可以隠蔽而受擊較輕暗中省費已屬不貲東塘近年之出險者亦以該處之大盤頭坍卸之故此又一證明也會長以地方人心之惶惶不敢緘默用特據情呈請鈞座迅賜飭局將該三盤頭估計修建以重塘務而保危城不勝迫切待命之至 
[和縣]  
　　盜取牙帖案上訴受理　去歲陽曆十二月間牙帖税局庶務員張麗生盜取牙帖判决徒刑一案已三誌本報後該庶務員張某以牙帖係財廳所發编有號次不能盜取而此事因果惟士紳夏某能知其詳且十二月份奉省令歸縣接辦等情不服上訴現高等廳飭知到　令即日將該庶務員張某解送到廳並傳知夏某一同赴省以便審訊云 
[北京]  
　　香山感化院改由法部續辦　京西香山感化院原係湘人熊希齡所辦成立二載頗著聲譽近該院新受司法部之託移京辦理與該部籌備面尙未開辦之感化學　合併由國庫項下每年貼還該院經常費二萬餘元聞雙方已協商妥洽故於上月中旬實行遷移至宣外下斜街鬥雞坑新址現正從事布置以期早日開　 
來函 
[濟寗潘鴻鈞來函]  
　　敬啓者頃閲貴報國内專電欄内登載北京電云昨電旅長殺全眷係魯軍潘鴻鈞非潘守蒸等語閲讀之下不勝駭異鄙人全眷大小男女丁口七人安全無恙惟長女因未嫁夫亡已於本月一日在夫門從容殉節餘外毫無嫌疵鄙人又素無狂疾每日督率官兵操課該電云云不但絶無其事亦且毫無影響久仰貴報磊落光明想係採訪訛悮合請更正以重名譽而免悮會是所至荷潘鴻鈞啓三月八日 
 
 

Page 11

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *   
 
 

Page 12

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *   
 
 

Page 13

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *本埠新聞 
[昨晚川公路織綢廠火警慘劇]  
　　祇燬一家...惟焚斃女工不少 
　　昨晚十一時半北四川路川公路（華界）祥經織綢廠（該廠係四層樓洋房）忽然火起一時紅光燭天閘北三段救火會及廣肇義學童子軍首先驅車前往施救後各段救火車陸續前往租界救火車亦有三輛到塲歷三小時許始熄祇燬該廠一家惟聞火熾時該廠女工共數百人多住樓上一聞火警相率奪路逃逸但該廠祇二樓梯致逃出者祇有一二百人其餘是否均未逃出容再續報 
　　又一消息報告云昨晚十時二十分北四川路後面華界川公路祥經里内祥經絲織廠不戒於火頓時烟霧瀰漫延燒四處該廠女工五百餘人分居底層及二層樓時正入夢及聞警躍起昏亂中不知門路致自相踐踏葬身火穴中者約百餘人該管五區二分署聞警立派全體警察前往彈壓照料閘北各救火區及租界沈家灣之救火會等亦各馳車趕往工人之獲救者百餘人大抵底層都逃出二層樓則祇有少數人從樓窗口跳出該廠雖有二扶梯然晚間一處關住祇從一處出入窗門雖多晚間皆關閉昏亂中不知起開後經救火員用斧將窗門斫開一部分人得以逃生然已多獲重傷記者親見一工人跳下後不省人事情至悽慘該廠賬房馮某肇事後昏去狀如發痴該廠共計四層每層約分十餘間延燒至晚間一時餘尙未熄幸四週多隔圍牆故未波及左右鄰居沈家灣之救火車皮帶由四川路大德里及厚德里等處通入華界之車則由前方灌救頗爲迅速聞該廠所織絲品都售外洋印度等處經理張聘堂廣東人現適回籍由其弟副理照管廠務肇事時已回家起火原因有謂係香烟頭者有謂走電者但詢廠中職員則均不悉警署拘一職員詢問亦供不知惟祇知從二層樓發生云按工廠宿舍首宜多置樓梯以備不虞閘北前數年曾有牙刷廠焚斃數百工人之事亦因少置樓梯之故今該織綢廠之火警據報傷斃人命亦不在少使果確實則該廠主任難辭其咎吾望其他工廠鑒此而預謀工人之安全則造福非淺也 
[財政會議整頓税務之新法案]  
　　前財政委員會開會時曾提議蘇省税務偷漏中鮑弊端百出亟應竭力整頓以裕餉源曾誌前報現由委員張一鵬君以駐會之時期擬就整頓税所大綱及税務員考試任用奬懲各章程一俟審議核定後即須公布實行云各章程附後 
[整頓税所大綱]  
　　一整頓税所以剔除中飽不增加商民負擔·及逐漸恢復眞正税額爲宗旨（説明）税所弊叢不外偷漏與中飽二事然偷漏不過减少正額之一部中飽則朘削及於全體偷漏果能執法相繩商民自不敢輕於嘗試中飽則上下勾通不啻監守自盜故剔除中飽爲整頓税收不二法門所謂不加增商民負擔者乃以正額爲標準非於正額外有加增也所謂逐漸恢復眞正税額者乃使商民不至突然失其從前之利益例如從前眞正税額爲百元因所員中飽之故以五十元上税其餘五十元各半朋分則整頓税所之後先求將七十五元一律歸公其商民於習慣上所得之二十五元雖屬非法不必於同一時期内盡量恢復也此項宗旨純出於體恤商情减免誤會之意 
　　二欲剔除中飽勢不能不使所員皆有自維其生活之道故整頓税所以優定薪俸爲第一步（説明）釀成中飽之原因其始雖由於所員之不肖其後乃習爲故常公家復不顧其身家生活必要之費用祿給微簿派捐荐人絡繹不絕遂至變本加厲雖有善者不能不隨波逐流假公濟私故所員俸給若不增高而欲易除中飽是責餓夫以殺敵烏可得耶 
　　三優定薪俸而所用非人或得人而其地位無相當之保障仍不能達剔除中飽之目的故整頓税所以規定所員考試任用章程爲第二步（説明）現在税所除所長外其他員役均無一定資格出身途徑多有不可聞問者此即優給薪俸而人格旨趣自視太輕人亦類以厮養蓄之宜其廉恥道喪爲税所巨蠧矣欲革其斃是宜提高其地位並與以保障故定考試章程以規銓選之途復定任用章程以示循資之準如是而猶不能達剔除中飽之目的者吾不信也 
　　四考試任用方法有嚴格之規定而任事無信賞必罰之精神猶未必能貫澈始終故整頓税所以定奬懲章程爲三步（説明）自第一步至第三步必須同時並行試爲所員設想投身税所果爲何事不過養家·積蓄·功名·三者而已薪俸是養家奬金是積蓄考試任用是功名但能按步就班即已功成名就何至輕蹈法網以博取不可必得之中飽耶 
[税務員考試章程]  
　　第一條備具公民資格合於下列各項之一者得與税務員考試但開始舉行考試先專就第一項人員辦理（一）曾辦税所事務二年以上確有成績者（二）初級中學以上畢業者第二條有下列情形之一者不得與税務員考試（一）曾受剝奪公權之附刑者（二）喪失財産上之信用經人控告有案者（三）沾染嗜好調驗有據者第三條願與考試者報名投考須具備下列文證（一）現任或曾任所長證明第一條第一項之保結如爲中學畢業生則校長證明書（二）官廳職員證明無第二條各項情形之借蓋官印保結（三）詳細履歷及四寸半身照片各二份（四）報考費銀一元第四條考試分筆試·口試·二種筆試以國文·數學·財政學·三題爲合格口試專就税務經騐心得當面問答第五條考試及格定爲正取備取由財政廳長親授考試及格文憑第六條試期由省長核定飭財政廳公布並先期聘請委員組織税務員考試委員會税務員考試委員會辦事細則另定之第七條關於考試之手續以不抵觸本章程爲限得由財政廳長臨時酌定公布 
[税務員任用章程]  
　　第一條除税所長參照部章任用外下列職員均爲税務員（一）文牘（二）會計（三）管單（四）主任（五）稽查（即督察）（六）核算（七）寫票第二條文牘掌總所擬稿繕寫用印等事宜會計掌總所收入支出庶務等事宜管票掌總所收發印票等事宜均由所長不拘資格自行遴派呈請加委第三條主任掌分所一切事宜並監督該所其他員役稽查掌評定貨物事宜核算掌算定税額事宜寫票掌塡寫税票事宜均按照本章程所規定分别任用第四條非經考試取得及格文憑者不得充主任·稽查·核算·寫票·等税務員非及格文憑載明係屬正取者不得初任即充主任第五條主任·稽查·核算·寫票·均由所長於合格人員中遴選派充彙報財政廳長備案如合格人員中所長認爲並無相當人員時得由所長指名保薦經税務員考試委員會臨時按照考試章程舉行特試特試不及格者仍爲無效第六條税務員除文牘·會計·管票·由所長完全負責外其餘人員均須於任事之先繳納年俸之半爲保證金但不能措借現金者得以與市價相當之有價證劵代之第七條文牘會計管票之薪俸分爲八等每三個月得進一等其有特殊成績者得一次超進二等但已至六等者非經過六個月已至四等者非經過九個月不得進等其每等及候補薪俸數目如下（一）一等月給一百五十元（二）二等月給一百二十元（三）三等月給一百元（四）四等月給八十元（五）五等月給六十五元（六）六等月給五十元（七）七等月給四十元（八）八等月給三十元（九）候補月給二十元第八條主任·稽查·核算·寫票之薪俸分爲三等每等分爲五級列表如下 
級等　　　一等月俸　　二等月俸　　三等月俸 
第一級　　一四○元　　九○元　　　　五○元 
第二級　　一二○元　　八○元　　　　四二元 
第三級　　一○五元　　七○元　　　　三五元 
第四級　　一○○元　　六二元　　　　三○元 
第五級　　　九五元　　五六元　　　　二五元 
　　第九條主任爲一等稽查·核算·爲二等寫票·爲三等始任者均給末級俸每滿六個月得進一級但已給第三級俸者非經過九個月不得進級其有特殊成績·由所長臚陳事實呈經財政總長核准者得未滿六個月進級並得超進二級第十條已至各等最高級俸經過一年後所長認爲資勞卓著者得呈經財政廳長核准給予年功加俸其範圍以年俸十分之四爲限第十一條關於任用及俸給手續以不抵觸本章程爲限由財政廳長酌定公布（未完） 
[增訂機製洋式貨物税辦法令]  
　　江蘇省長公署訓令財政廳長云案准財政部咨開查機器仿製洋式貨物完税辦法於五年九月間由本部與税務處會訂專章施行已閲數年中外商民呈請援案完税者爲數日增其中固多製品精良頗足與外貨競爭然亦時有貨物惡劣藉口倖免税釐以謀利益者似此漫無限制殊非整齊劃一之道即國家税收亦不免因此而受影響兹將歷年核准貨品詳加考慮除化妝·食物·藥材·等類或品屬奢侈或利息較厚應毋庸再予提倡外其應予奬勵者如敎育品·機械·布疋棉紗毛織物·及各種工藝品等自應仍照案分呈部處酌核辦理業經本部咨商税務處妥擬辦法决定於原定專章第一章第一條後增列一條文曰第二條機器仿製洋式貨物以敎育品類機械布疋棉紗毛織物及其他各種工藝品爲限嗣後各省區關於此項案件即援照此次增訂條文辦理以免紛歧除分行並公布外相應將此次會訂專章咨請查照辦理等因附增訂機製洋式貨物辦法專章一份准此除專章已由部公布毋庸抄發外合行訓令該廳仰即轉飭各税所遵照辦理此令 
[閘北水電案文電彙録]  
　　省長謂不受内部解釋拘束　兩商會合請宣布商辦 
　　閘北水電案公團方面以内部解釋爲根據要求速行公布商辦而韓省長復委員會電則謂已駁復内部並不受該項解釋之拘束似水電廠問題尙難望解决兹錄各電如下 
　　省長復陸伯鴻等電　閘北水電廠陸伯鴻·穆抒齋·蔣簋先·諸先生鑒頃由雲摶先生轉來庚電已悉内部解釋未盡允協當經駁復在案且解釋法例未經裁决權者援用並不受其拘束所有咨復原文（見國内要聞欄）·已抄交雲摶先生轉送台覽務望一體堅持并希轉知各公團爲企韓國鈞佳 
　　張一鵬致公團代電　閘北水電廠轉公團諸君電悉内部解釋全文並未明指廠案並經省咨駁議且解釋法例未經裁判權者援用不得拘束當事以此促進商辦取徑轉迂似仍從簡捷方法入手爲宜鵬 
　　護軍使致省長代電　南京韓省長鑒頃據閘北公團聯合會虞電稱閘北水電商辦案法律問題本日申報載内務部咨省文業經明白解　省議會議决案並不違法自當認爲有效查此案經省長撤銷地方人民因主權民困關係一再呈請鈞使决定而省長堅持須經合法議决兹經奉部解釋法律問題已無疑義惟念爲時緊迫稍縱即逝應懇尅日解决以保地方報載部咨併呈察閲等情并附報載部咨前來相應電請查照至希迅予解决以慰地方爲荷何豐林庚印 
　　韓省長復何使代電　龍華何護軍使鑒江代電敬悉閘廠商辦不能不經法定手續前已請爲轉達在地方人士自應及時爲實力之準備庶幾觀成有日忽又主張直接用界外水電其去事實與其希望未免益遠敬希隨時疏解至爲公感韓國鈞陽印 
　　兩商會合請宣布商辦電　本埠總商會·縣商會昨爲主張閘北水電廠移歸商辦事致韓省長代電云刻接閘北地方自治籌備會等二十二團體公函略以閘北地方人民受官辦水電痛苦全省共聞電則饋自租界斷送主權限於供給需川電力之新工廠不能裝置工商業斷絕發展陷於死地租電合同期滿後雖能續租一年然如不能自備發電勢必繼續饋用則另訂合同年限條件外人苛刻要挾是在意中受人束縳危險何堪設想水則取源於污濁不堪之蘇州河機械窳舊水管狹小前年接用一部份之租界水損害不資供求仍大相懸殊一遇火災動釀浩刦不忍聞問水電爲市政重要部份以閘北近時工商發展之速户口增加之盛設不自建根本計劃萬一外人挾水電權以推廣租界吾地方人民豈忽坐視斷送民國九十年間何護軍使鑒於水電權之重要爲主權地方起見一再面諭士紳籌議補救地方人民亦忍無可忍故於民國十一年各公團會議官廳無法擴充官欵支絀萬狀若非厚集資本完全商辦斷難改革衆議僉同組織商辦公司籌備處招募股本不意省署下令查禁迨公團向省議會請願省會又不達商情貿然議决省商合辦及籌備處通告收股省署遽以舊廠未經估價即行收股爲不合而估價直至本年一月始發表總數省商合資無可進行上年十二月八日省議會决議改爲完全商辦而省署忽據旁聽報告稱爲未經議决咨復撤銷引起立法與行政極大爭點事後公團代表往見省長面諭根本贊同商辦及多數出席議員證明議决情形省長忽將水電廠變更組織及張廳長來滬主張組織委員會接收廠務籌備商辦各公團則請宣布商辦之後再行接收張廳長則堅持先行接收當蒙何護軍使邀集會議保證商辦不意本月七日省署行政會議張委員長·張實業廳長·嚴財政廳長均主决定商辦而省長必欲待省議會下次開會議决後再行商辦經張委員長當塲痛陳主權關係萬不可因循又以捲烟特税爲比例商辦並不違法南山可移商辦案不可動何護軍使　履行保證商辦責任徇公團之請亦轉咨省長宣布商辦而省長則仍執召集會議爲言查議會旣已議决商辦爲省長撤銷而欲議會抛棄原案重行議决衡以情理决無此事而繼續饋電合同各方面均認爲非常危險地方主權人民痛苦不得不力謀自救惟有忽痛按照估價承認招股交付而招股不能不以商辦二字爲前提伏思貴會爲商界領袖對於主權所關人民痛苦敬祈據情轉呈請求俯順與情毅然决行准歸商辦以解倒懸等語到會當經召集會議僉以閘北水電一案糾紛至今必須從速解决况我省長又根本贊同商辦於先惟所以欲求議會再議者誠以違法與否不得不鄭重將事之意今見報載内務部復省議會會長解釋省行政長官對省議會權限法律疑義一電是違法與否已無問題敢請省長俯順輿情即徇人民之請准歸商辦即日公布是省長鄭重於先毅决於後公懷坦白子産衆母之稱行見謳歌於無窮也敝會忝爲商界領袖有見於人民感受痛苦之　地方主權關係之重爲特直陳仰祈垂鑒上海總商會·縣商會叩蒸此電昨已發出一方面並公函何護軍使請予轉咨省長即日宣布准歸商辦俾慰喁喁之望原函與上列電文略同故不贅述 
　　閘北公團再催公布商辦電　閘北公團聯合會因前日電省催速宣布水電商辦去後尙未得復昨又電韓省長及張委員長催速公布兹録兩電於下（一）「致韓省長電」南京韓省長鈞鑒水電案法律問題解决迭電催請公布迄未奉復幸勿一誤再誤激成事變臨電迫切佇候明示閘北公團聯合會叩佳（二）「致張委員長電」南京財政廳轉張雲摶先生鑒水電案法律問題業經解决迭電省長並懇執事轉催依法以布迄未奉復此案全省注目决非遷延因循所能了事如省署認法律主權民困均可不問不妨明白復示地方爲自謀計至此亦無可避免迫切陳詞佇候電復閘北公團聯合會叩佳 
[閘北十一路商聯會評議會紀]  
　　討論三要案 
　　閘北十一路商界聯合會昨晚七時開本年第一次評議員會討論各案如下（一）水電商辦案首由姜懷素報告出席公團力爭商辦經過及最近軍署請願情形省方變更態度前晚南北兩商會議决援助各情畢沈思儉主張公呈省長請其毅然公佈商辦商辦後公團保證兩事（一）將來收水電費永遠不能超過負擔省　時之數目開辦時並減輕若何程度（二）關於廠產（如營業執照·道契·等全部）永不抵借上列二事設有發生官廳得施行處分當經佘錫品·徐靜之·江仲亮·姜懷素·等相繼發言討論結果依沈説呈省及駁復籌備處惟措詞應再詳加研究囑文牘部先行擬草修改後再發（二）反對長途電話借欵案主席報告本案内幕及各界表示各情畢姜懷素主張以國民資格爲民請命議决通電當道表示反對（三）加入恢復商團案主席報告各路商總聯會集會恢復經過並謂鄙人爲商團籌備委員會推出之徵求代表故特提案討論章榮成謂本會上年即經提議恢復今旣多數公團共表同情當然贊助議决下届商總聯會如對本案集議推派代表出席議畢醫務主任丁振亞報告施醫事宜及來種牛痘之擁擠狀况並由義校敎員佘志龍報告夜校學生增多情形會長佘錫品出席報告議董莊深聚·黄杏生·陳善初·盧子京·等提議補助施醫敎育經費當由張秉鑫將上次認繳董事常年費即席清付三年交會計收訖並携捐册多份擔任勸募以資提倡時已夜半振鈴散會 
[飭查滬寧路員有無護運雅片]  
　　滬寗路局昨奉交部虞電云據萬國拒土會崑山支部呈稱崑山鴉片進口陸路由滬寗路安亭站起崑山站止各站員役均有庇護情形經本會詳查不爲無因請速致電嚴爲申禁等語查此事關係路員名譽甚巨無論是否屬實均應澈查仰即密派妥員前往查明具復以憑核辦等因任局長奉電後即飭妥員前往各站密查矣 
[本埠新發現之毒質紅丸]  
　　其毒更甚於嗎啡　製造者均係西人 
　　上海泰晤士報云近二三星期内市上新出一種紅丸西名Red　Ｄevil　Pills譯音烟鬼紅丸）製造地點大約在閘北方面聞靶子路某里中售出之多動輒數千計該丸内含海洛英·高根·嗎啡·三種毒藥分量頗重以故其毒更甚於嗎啡每千顆成本六元批發價二十五元零售則每顆自六分至一角不等服法同於鴉片而效力則不啻千百倍從事製造及販賣者有西人五名據稱皆拉丁籍此外更有德國化學家一名聞亦與製造有關云 
[軍署爲張福來覓子之訓令]  
　　松滬護軍使署昨日分致英法兩租界總巡捕房並分令淞滬警察廳·上海縣知事法字第十七號訓令云頃接開封督署參謀處微電開督理張公之長公子芳圃年二十歲月前被人引誘赴滬經派人四出根尋尙無音信懇祈我公費神飭查現如在滬請挽留勿令他往速賜電示不勝感禱等因到署除電復并函英法兩捕房根查外合行令仰該廳長即便遵照設法探查隨時具報切切此令 
[南方要人來滬訊今日上午時抵埠]  
中國新聞社云南政府外交部長伍朝樞·次長郭泰祺·孫中山代表汪精衛同乘大英船中國號定於今晨九時抵埠昨日午後三時許接該船無線電報告抵埠時間後旅滬西南各要人相約派人前往輪埠迎接聞伍部長到滬稍事接洽即轉船北上云 
[浙盧賀壽代表赴津已於前晚北上]  
　　陰曆本月初九日爲段祺瑞壽辰浙督辦盧永祥特派鄧漢祥赴津祝壽鄧氏業於前晚由滬北上云 
[英商建議通商口岸悉宜檢疫]  
　　字林報云上月英商會聯合會大會曾以烟臺等埠未施檢疫條例於商務不無影響因通過議案一起主張積極提倡各埠悉置檢疫設備之重要否則亦宜規定染疫船隻須先往有檢疫設備口岸經過檢查手續方准入口今有一事大可爲此項議案之引證當數星期前怡和之日升輪船出口赴厦港之際途中副機師忽患天痘迨抵厦門醫生上船檢查當請其移患者上岸而醫生不允其理由以該埠雖施行檢疫條例設置隔離所但　於天痘一類疾病缺乏相當設備該船不得已遂將患者載至香港於是船主亦於途中染及今厦門官醫以缺乏相當設備不允移患者上岸要亦無可指摘惟該埠在中國商港中雖不可謂最巨然亦不甚小去年過厦海輪當有二百五十餘萬噸貿易總額逾三千萬兩而出入海關碼頭之旅客亦復平均日有千人奈何竟無適當之防疫設備且厦門不過其一例此外大小各埠類於厦門者當更僕難數竊謂就通商各口一律施行檢疫條例設有隔離所添置設備實際並非難事而用費亦不致過鉅今英商會聯合會旣有此項議案深望中政府能早日注意而實行之也 
[菲律賓檢查天花疫症之電告]  
　　發佈規律六條 
　　昨據菲律賓日本代理領事來電報告該處現因上海·厦門·香港·等處發生天花對於上列各地進口之輪船均施行檢查手續以免疫症蔓延同時并發佈檢疫規律六條通告各國輪船公司查照辦理云云其規律錄下（一）由上海·香港·厦門·等處開至菲律賓各島之輪船在未曾進馬尼拉船港之前均須停泊騐疫其有不遵規律者不准入港（二）三等船客於進口時一律施種牛痘種痘後即在船上留觀後效如無變故方准上岸（三）船客新近種痘亦須携呈證明書年久者無效（四）如不願種痘之船客須在船留置二星期方准登岸（五）檢騐手續各等船客均分别辦理（六）檢騐留置期内船客之食料均由輪船公司供給以上條律定三月十日起施行云云 
[航業要聞]  
　　紐約世界游歷團之抵滬期　通濟隆洋行之世界班輪塞摩利亞號二次由紐約來華周游世界昨得來電該輪中共有美國世界游歷團團員四百五十餘名現船抵仰光即有開赴印度决定四月十二號到上海各團員到滬時須赴蘇州内地遊歷故該輪留申時較他輪爲多須二日以上始開赴東洋也 
　　顧維鈞夫人今日可到　大英公司之甲級郵船中國號初次來華今日上午八時許可抵上海此船有頭等室近五百間現已加入中英班今日到申時聞有顧維鈞之夫人由南洋羣島乘此輪到埠即在虹口公和祥碼頭登岸該公司又得格什喀號郵船來電自上月七日在滬開出後船中所載運法湖絲本月九號已抵馬賽起卸云 
　　將有大宗美棉到滬　花旗公司之愛笛登號由美來滬行將到申據來電報告載有美國大宗棉花二千九百餘件到滬餘爲白蠟及雜貨 
　　法貨輪載來貨物　法國郵船公司之貨輪邊埃皮亞號此次由法英比來滬載到五金一萬四千二百件玻璃三千件小五金一千件洋布等一百餘件餘爲雜貨　　藍烟囱公司續造兩新輪　英商藍烟囱公司自去歲增建甲級輪沙北廷與柏曲洛克司號兩艘後派駛英倫至上海與華北班内近來此線載客營業甚佳故又在繼續增造二輪其載量與上兩輪相同均爲一萬一千四百噸工事已過半船名一曰海克托一曰安旦那一經竣工便須開來上海未竣之先則以一萬噸級之阿巧雪斯號派航中英該輪亦有頭等室八十餘間云 
[籌築滬青馬路之先聲]  
　　集資六十萬元　開辦長途汽車 
　　青滬紳士張家鎭·朱志堯等前曾發起開辦滬青長途汽車因有人阻止未果嗣江蘇省議員張葆培等亦曾提議建築滬青馬路旋以籌欵爲難未克告成致滬青交通至今尙感不便現悉浙商沈鈞善與滬紳莫某青浦葉某籌集鉅資從事建築聞其所定計畫（一）集資六十萬元（二）先備長途汽車十輛（三）由徐家匯爲起點（四）經蒲淞市·七寳·泗涇·天馬山等處一俟佈置就緒即當從事招股云 
 
 

Page 14

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *[東方八大學籃球錦標比賽紀]  
　　東吳與南洋......東吳勝 
　　東吳大學籃球隊於八日由蘇來滬與復旦比賽後昨日下午二點半又與南洋在南洋球塲作東方八大學籃球錦標比賽由東吳指導員納喜爲評判員東吳傳擲較佳結果爲三十三與二十八之比東吳獲勝 
[平民敎育促進會明日開大會]  
　　上寳平民敎育促進會籌備會已决定於本月十二日星期三下午三時假江蘇省敎育會開第一次大會昨已通告發起各團體及各會員一面並分函邀請何護軍使·王道尹·許交涉員·海關監督·沈知事·陸警廳長·南北工巡捐局局長·上海總商會及上寳兩縣商會會長·上海市經董届期蒞會協商辦法云 
[租界西區平民夜校消息]  
　　昨日開會討論進行事宜 
　　寰球中國學生會受上寳平民敎育促進會之委託於昨日下午六時邀集租界西區各學校在卡德路九十五號該會所内商議籌辦平民夜校事宜到者有朱怡劍（中華工業專門學校）程永言·卜世畸（上海大學）·鄭得一（南洋高級商業學校）·徐山民（競雄女學）·顧秀中·馮蘭馨（坤範女子中學）·金星（蘇州旅滬公學）·及該會總幹事兼日夜校校長朱少屏·幹事朱少章·敎員李百書·朱秋岑·等十餘人先由各校代表簽名分認各承辦平民夜校一所次討論徵求義務敎員·及招生方法數種至課程及一切辦法俟上寳平民敎育促進會舉行大會後决定聞今日未派代表出席之各校如志願辦理平民夜校者可隨時向該會接洽加入云 
[兩中學定期實施職業指導]  
　　澄衷中學與青年會中學 
　　昨日下午三時青年會中學校長朱樹翹君·澄衷中學校長曹慕管君（曹君適感冒由該校王震公君代表）與中華職業敎育社職業指導股主任鄒恩潤君在青年會議定兩校實施職業指導辦法已擬於陽曆四月十四日起實行一星期職業指導運動由兩校各組之職業指導委員會主持進行計劃中有各業專家演講與個人談話採用中華職業敎育社職業指導委員會所鑒定之「擇業自審表」舉行地點前三日在青年會後三日在澄衷演講之内容與個人談話之方法皆有一定之規定云 
[蘇省美術展覽會之第二日]  
　　江蘇第一届美術展覽會開幕情形曾誌昨報昨爲開幕後之第二日前往參觀者絡繹不絕小西門陸家浜中華職業學校門首高懸國旗遍貼展覽會廣告沿大同路·惠民路·前進中有廣場最後巍然高聳者爲職工敎育館即該會會場在焉入口處兩旁有長櫃設簽名處門額高懸「藝海大觀」一横軸入内有「文化之花」硃紅箋額一大方各室陳列之品傑構甚多該會每日下午一時起六時止爲參觀時間會期尙有七天云 
[農部注意國産手工美術製品]  
　　訓令各省實業廳查報 
　　本埠總商會昨接蘇省實業廳公函略稱案奉農商部訓令第九十四號開吾國物產素豐比年以來工業漸興機製各品雖遜歐美然關於手工美術各製品則多爲中外人士所樂用就中如顧綉·花邊·絲製·漆器·陶磁·地毯·琺瑯·雕刻·髮網·編草·及其他一切實用等物類皆有待提倡亟需發展惟我國幅員甚廣消息難通甲省所產之物乙省無自購求運售外洋更屬不易來部詢問者屢有其人本部爲提倡工業起見對於各省出品亟待調查合令該廳轉令各該商會行知出品工塲將出品種類價目每年額數·繕單送部其有印刷目錄及説明書等件并仰一併附送以憑酌登農商公報介紹中外以利推銷而資發展并仰令飭該廳技術員對於該省工業進步及製造方法等隨時調查報告到部以憑查考仰即遵照辦理此令等因奉此除分行外相應函請貴會查照轉知出品各商一體遵照辦理爲荷云云 
[舉行植樹典禮之省令]  
　　滬海道尹接江蘇省長公署訓令云准農商部咨開民國四年本部呈准以每歲清明爲植樹節届時京外舉行植樹典禮以示提倡歷經遵辦在案此項提倡植樹辦法關係林政最爲重要近來水旱偏災連年迭見推究由來樹藝未興山林荒廢不能調和氣候涵養水源是其主因正宜及時推廣種植以資補救現届本年植樹節近除京師由本部遵照辦理外相應咨行貴省長查照前案酌定地點躬率僚屬手植良木並通飭所屬道縣及附屬實業機關並各學校一律遵辦並認眞勸導人民鼓勵種植以溥林利而厚民生如在氣候温暖或寒冷各地樹木萌動爲期較有遲早得於植樹節前後酌量情形舉行栽植以順時宜總期植樹普及國民知所興起林業前途實多利賴所有辦理植樹情形仍應造册攝影具報咨部備查希即查照通飭遵辦等因准此除分行外合行令仰該道通飭所屬一體遵照此令 
[新近回國之德醫　王浙聲]  
　　醫學博士王浙聲由上海南洋中學入聖約翰大學（西曆一千九百十六年）又入同濟大學醫科在白克路寳隆醫院習醫三年西曆一千九百十九年赴歐入德國柏林大學醫科在柏林寫利對（Charite）醫院實習四年於一千九百二十三年考得柏林大學醫學博士得有優等博士證書後應英國皇家醫院之聘在英京皇家醫院爲醫生一年瑞士·法國·意大利之醫院均經考察於一千九百二十四年三月回申現設診所於英大馬路抛球塲東五百七十二號云 
 
[王浙聲君肖像]  
[洛吳遣派陸軍學生留法消息]  
　　據留法學生界消息　新有吳佩孚所遣派之學生十名到法爲預備學陸軍者每名每月由吳氏給予學費三千佛郎云 
[又四團體推省自治法籌備員]  
　　江蘇省自治法會議組織法籌備會昨接金山閔行莘莊三商會及松江縣農會續推省自治法籌備員函原函錄左 
　　閔行鎭商會　前奉台函敬悉貴會促進憲法至深佩仰囑推籌備員到會等情兹敝會推會員喬嘯農君出席用特奉復務祈察照（下略） 
　　金山朱涇鎭商會　迭接大函以省自治法會議組織法籌備會事屬推代表等因並准全國商會聯合會蘇省事務所函同前因兹敝會推定會長彭君幼彝（名維城）爲代表相應函達至希查照爲荷（下略） 
　　莘莊鎭商會　接讀惠函敬悉一是敝會於本届職員會召集各會董共同討論對於是舉一致贊成當即推定會長錢亦莊君爲籌備員先此奉復務希登記爲禱（下略） 
　　松江縣農會　接奉台函祗聆一是屬推籌備員一節敝會現已推定評議員錢邦泰君爲代表到會與議俾利進行（下略） 
[上海市議事會之議决案（續昨）]  
　　一件鄭議員增基提議修訂翻造房屋築笆章程·並取締路旁堆置水木工料案查營造或修理房屋及築駁築笆搭棚本有路政規約分别規定自治停辦後工巡捐局對於此項規約已有變更（各條載明執照）其翻造房屋所築籬笆或待舊屋拆去後即當移進或待新房建成後始行拆除均由路政員隨時勘定並無一定辦法市政廳所訂路政規約距今已逾十年舊章當不適用似應軍行修訂至路旁堆置水木物料及其他阻礙交通者尚不止一端如道旁小販設攤店舖列櫃及店舖居户置雜物於道等等均應一律取締擬訂辦法四條如左（一）查營造或修理房屋及築駁築笆搭棚本定路政規約但原章略而不詳况自治停辦迄今十年有修訂之必要應請董事會參照現狀詳加修訂交由本會議决（一）路旁堆置水木工料雜物等及小販設攤店舖列櫃同屬妨礙交通應由董事會函請淞滬警察廳從嚴取締（一）自治停頓期内聞有路旁設攤徵捐情事自應立行廢止請董事會查明辦理（一）殘廢乞丐横衢遍道亦屬妨害交通應由本市慈善機關設法收容酌列預算 
　　一件市立各校應按照學生家屬心理參用文言案本市習慣用國語作日常談話之用者甚少且凡用國語敎授之學校敎員不免各帶土音難期統一因主張全市各校參照學生心理少用國語課本同人審查意見以爲小學校用國語課本之理由一方面所以統一全國語言免使以方言龐雜爲國民思想溝通之阻礙而又一方面在期文字漸近語言使兒童於知識之輸入與思想之發表皆獲便利此時社會通常文字尙未盡用語體則於兒童應用方面不能不兼籌並顧而小學敎員以土音入國語勢所難免亦實有矯正之必要因此擬請董事會轉知市立各小學在較高年級參用文言以便社會應用兼順家庭心理並請轉知市學校處籌劃改良并矯正敎員國語方法或特設研究練習機關或酌送現設國語傳習機關以資研習或請敎育廳特派國語指導員分往指導以期發音正確語言優美云云 
[閘北商舖昨爲宜樂里案開會]  
　　閘北北四川路勤大萬和正良記義錙協興順等商舖因宜樂里搶毁縣示一案見昨日各報載陶讓卿辯訴狀有謂係西人拿去翻譯與伊無涉等語即散發通告假　區商聯會内開聯席會議曹仲麟李灝卿吳伯英林叔用林小毛張桂生等相繼發表意見結果先致函五區商聯會再行呈催寳山縣請秉公究辦各商舖願於開審之日到庭作証云 
[濬浦局海工師歸國前之報告（續）]  
　　題爲浚浦局與浚浦工程 
　　一）經濟狀况民國十二年（即一九二三年）之末本局所置機船一項（不包括浚浦工程及地產）約計一百二十萬兩其每年浚浦税之收入約計九十四萬四千兩（一）職員本局職員華員及工人四百七十人（臨時所雇工人尙不在内蓋其數上下頗大）洋員二十二人皆係專門家各有專責（一）圖書及記錄浚浦局平時常繪刋黄浦地圖水道圖及關於舉辦工程之各種報告所藏文書富有黄浦江及揚子江之考察亦有關於國内各處水利工程之研究（一）現今之目的及浚浦工程計畫表浚浦局之工程計畫由總工程師每十年一定現在之工程係依照第二期之計畫而進行第一期計畫表係一九一一年所擬製至一九一二年五月核准施行其目的係使航道之統深由十九尺增至二十四尺所估經費爲六百萬兩（十年内分用）一九二一年之末計畫内之工程完竣所費不及五百五十萬兩同時產業之增加（包括挖泥船及工廠等）約計五十萬兩第二期之十年計畫表係於一九二二年一月一日核准施行其宗旨爲容量發展黄浦水道之深與寛而以所入欵項之多寡爲度惟此十年之計畫如顧問工程委員會於一九二一年所擬上海港口發展計畫（見下節）採納施行時得以更改之今者本局自備完美之工具以舉辦浚浦合同内規定之職務而猶能承辦額外之挖泥工程謹遵第二期計畫按步進行（一）上海港務之考察海輪之搆造日見增大黄浦之深度十八年前爲已足者今則不能容矣即目下之二十六尺仍不免失之過淺也雖然假道於揚子之進路亦綦重要揚子江中有淺沙小潮之時僅深十八尺較之目前黄河水猶不及巨舶航行每多稽延自一九一四年以還本局即研究自洋達滬黄浦以外之進路及將來航運上更大之需求至一九一九年設立考察港務專科擬就各種擴張港埠之方策至一九一二年聘請頭等河海工程專家組成委員會斯時實爲此項攷察成熟之候於是决定將來應辦之工程計畫及必要之法制組織其詳細報告中條陳揚子江口淺沙之應行改良港口内便利航行之設施以及公開之船塢碼頭舶船所等以助現存設備之所不及此項調查所費雖巨然所獲之結果已足償其所失矣以上所述之工程實爲發達上海成一最大商港之亟務非特上海即鄰近省分推而及於全國均大受其利也至於河海工程專家之報告現在政府考察之中（完） 
[海關巡工司之通告]  
　　文滙報云海關巡工司通告自八月一日起標誌沉船之制略有更改凡標誌沉船之船隻夜間燃一綠燈於白燈之上日間懸掛綠旗標誌沉船之浮標上漆綠色夜間燃一綠燈當沉船在海中或空曠之處則此項船隻浮標置其向海之一面當沉船在河港或狹隘水道内則置其向水道之一面又通告自七月一日起Lamock島上燈塔換裝新燈當在該塔南北兩端各燃一臨時照海燈發白光每次十二秒晴天在十哩外可以望見至新燈完工之期大約在八月中旬届時另行通告云 
[俄人被警搜查案之轉復]  
　　俄人謂因被搜而失物 
　　俄僑通商事務局前函交涉公署以據居住閘北雲貴路榮華里五號之俄僑洛色考夫卡色京納克乃沙夫等三人呈稱於上年十二月十八日三人均因事外出有華警來至克乃木拉屋内搜查各房克乃木拉之妻被警拘捕兹因被搜屋内失物甚多據云有數華人取去特開具清單呈請轉致追查等情函請轉致核辦當經交涉署照轉警察廳轉飭查明核辦兹聞警廳復稱查本案於十二年十二月十八日據廳屬五區警察署單任耀卿訴克乃林等持槍刦洋一案發科訊明屬實即經連同各證物一併移送上海地方檢察廳訊辦在案至來單所開各物核與該管警署呈解者不符其中顯有不盡不實除另單抄送外請查照轉致等因聞許特派交涉員已檢同抄單函致俄僑事務局查照云 
[西人私販嗎啡押一月]  
　　西人麥泰合四因私販嗎啡被拘法公堂等情已誌前報昨又提訊先據證人周蘭仁稱商人前向麥泰合四訂立合同爲買辦因條約不合故未簽字後因麥虧欠商人保證金即將嗎啡一聽託我賣去歸還欠欵等詞至此被告律師賚美起稱周蘭仁旣知嗎啡何以不報捕房周答稱商人年輕無知因一時顧念血欵故未報告麥泰合四曾經向我言過伊橱内有嗎啡甚多云又據許子明稱被告託銷嗎啡時我亦在塲等詞毛鐘堯供前由周蘭仁取嗎啡一聽到來託商人代覔主顧商人曾經到過麥家數次是實又據加斯底羅譯音）等洋人上堂証明一切被告由賚美稱被告麥泰合四實做麵粉生意各証人之報告實有不符之處此種證人毫無價值今旣無確實證據應請將被告開釋　讞員商之法領事梅君判麥押滿一月期滿出境堂費三十元亦歸麥負擔判畢被告律師請求贖罪官判不准 
[西人被控行騙之審訊]  
　　文滙報云西人濮勒氏今晨在英警務公堂被控騙取葛蘿路華萊西氏三五七·一一元美藝洋行一○五三·九三元怡昌洋行值銀一五五○○兩之汽車一輛又凱斯氏三三○元當由問官詰問一過諭星期二續審 
[復旦南洋兩校之路政演講]  
　　徐家滙復旦中學於今日下午四時開演講會特請道路協會主幹吳山·及協和徵求隊總隊長殷汝　到校演講道路問題又南洋大學定於十四日下午六時亦請道路會主幹吳山·及徵求委員長任矜蘋·兩江特别徵求總隊長陸禮華·等到校演講道路與交通問題聞各主講者准於届時赴會云又聞道路會全勝隊總隊長黄楚九昨夕在寗波同鄉會舉行本隊成立該隊雖成立稍遲聞各職員均奮勇異常務達原定目的云 
[福泰輪船公司之組織]  
　　華綸洋行華總理錢福麟君組織之福泰輪船公司現自外洋新購　質堅固快輪一艘取名福泰共計二千五百噸速率每小時能行十一海哩吃水十七尺行駛南北洋長江等埠無不相宜並裝設無綫電檯以利交通業已進塢油漆一俟工竣即行開駛一切籌畫皆由錢君主持錢君從事於航行業已二十餘年頗有經騐故該公司將來營業之發達可預卜也 
[敎育局董事會昨開會未成]  
　　上海縣敎育局董事會本定昨日開會乃因各董事到會人數寥寥不足法定人數未能開議所有議案改歸下届會期提議云 
[學商公會聯席會紀]  
　　上海學商公會於前日（九日）下午六時在水神閣該會事務所開董事職員聯席會議到者徐文彬·沈桐叔·顧翕周·吳叔田·朱夑臣·高硯耘·朱企雲·等三十餘人公推董事張笙香主席報告開會宗旨畢次山副會長陸介孫報告會務狀况並宣布本届各案議題互相討論後當時議决者五條（一）本年大會定於四月十三日（即陰曆三月初十日）下午二時假座半淞園舉行（二）本年醫藥部施種牛痘仍延醫學士鄧源和担任定本月十日開始問日施種（三）薛家浜塡築馬路工程應函催工巡捐局速將洩水瓦筒埋妥以免附　道路積水（四）近日各户門牌號數時有變更應通知各會員將最近住址及通訊地址隨時報告（五）關於整頓市政種種問題應向各會員徵集意見交評議會議决後函請市政機關執行議畢舉行春季叙餐觥籌交錯盡歡而散 
尙有本埠新聞等轉入後頁 
 
 

Page 15

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *本埠新聞二 
[上海商業市况彙錄]  
　　金融 
　　昨日早市銀幣價爲七錢一分六釐二毫半較上日太二毫半午市收盤又回小仍爲七錢一分六釐與上日相同現洋無進出口銀拆早市價爲九分午市收盤八分較前日小去二分匯豐銀行收欵四十萬兩麥加利正金花旗道勝等收欵五十萬兩 
　　昨晚止各銀行查倉庫存現銀二千二百六十一萬兩現洋三千八百三十七萬元大條九百二十三條日幣八十萬元又各莊存現銀一百七十萬兩現洋四百八十萬元 
　　公債票 
　　昨（十日）各種公債票交易尙稱活動市場人氣亦佳是以票價悉皆漲高金融公債現貨大票前市叫價甚高受主方面碍於進行致祇做開一盤價爲八十元零八角後市由八十元零七角逐盤回落至八十元零一角較上週末計漲七角五分三月期貨午刻交易極旺成交價常在八十元零九角半至八十一元三角之間後市買賣兩减兼以受現貨疲軟之打擊故市面不振收市八十元零三角比上週末只漲起一角半四月期除息晨問由七十八元高至七十八元二角半午刻賣户增多市價逐盤回落至七十八元三角五分後市售户尤多市面益疲收盤七十七元六角較上週只漲起五分五月期亦初俏後平收市七十七元九角與上週末行市相同整六現貨前市由六十二元三角漲至六十二元九角後市雖回落一角比上週末漲高六角五分三月期貨進出相等市面無重大漲落收盤六十二元七角計高二角四月期市情亦極和平結果比上週大二角半價爲六十三元一角半五月期初時成交價常在六十三元八角至六十四元左右收盤時受主非常冷淡成交價低至六十三元六角比上週末計大一角償還八厘祇午市略有做出最後價十八元六角計漲一角五分整理七厘市價初平後硬收市七十元零三角計大八角五年大票爲七十元金融小票計七十八元半買賣兩稀價少改變七長現貨開盤五十六元三角比上週好起半元其後進出交易無大軒輊故價格無所增減期貨祗三四月期各做出一盤三月期價五十六元八角半四月五十七元三角比上週各漲起七角五分云 
　　國内匯兑 
　　昨（十日）國内滙兑據上海銀行公會報告各埠滙貼水漲落互有北京公砝價掛一千零四十五兩五錢天津行化爲一千零五十三兩半較上週末行市各漲五錢銀元各無改動計北京銀元每千元貼十元天津貼洋九元濟南濟平改高二錢半爲一千零二十九兩七錢五分銀元亦無上落價爲一千零六元五角青島膠足爲一千零六十六兩比上週退去五錢七分銀元亦降五角爲一千零十一元半漢口洋例縮小二錢半每千兩合申規元爲一千零二十九兩半銀元退去五角價爲一千零四元成都九七平銀漲高十兩爲一千零四十兩銀元亦增十元爲一千零四十元餘如江浙皖閩贛奉及川省之重慶萬縣與哈爾濱等滙價概與上週末無異云 
　　外幣 
　　昨日各種外幣市狀大致平常票價改動者甚少其中祗花旗票比上週末改高五分爲一元九角半香港票高三釐買價爲九角九分八厘其漲高原因大部份由於上週末回落後之反動荷票受主無多價跌三厘計買六角八分日票小八厘爲八角七分餘如英坡德法及各種羅卜票價均如前云 
　　金市與匯價 
　　昨係星期一大條例無報告標金開盤仍係三百零七兩四錢未開先令時略小三錢先令揭曉有印滙縮一羅比半法匯長一百四十法郎美匯縮二角半香滙大二五餘未改動其時金價爲三百零七兩二錢先令市面較硬銀行賣出三先令三辦士　買價三先令三辦士六二五致標金小至三百零六兩九錢惟後美滙東滙二價相繼見緊先令較鬆銀行賣出三先令三辦上五六二五買者三先令三辦士六八七五美匯銀行賣出七十元零二角半至七十元零一二五買價七十元零五角東滙賣出六錢二分七五至六錢二分八七五買價六錢二分六二五至六錢二分七五因之四月份標金最高漲至三百零七兩九錢後市價仍與開盤相等故金價小至三百零六兩四錢旋又高至三百零七兩七錢收盤爲三百零七兩三錢烚赤之價較星期六反漲數錢交易約四五半價目三百四十兩零二錢五至三百四十兩午後四月份標金開盤甚平係三百零七兩二錢先令揭曉未動金價略高二錢先令　面無甚伸縮交易無幾銀行結出三先令二辦士半買價三先令三辦士六二五美匯銀行賣出七十元零二角半買價七十元零五角惟東滙又鬆一二五銀行賣出六錢二分六二五買價六錢二分半而金價常在三百零七兩左右嗣聞日美滙率見鬆又得某方面消息今日大條有看長之説於此金價逐漸小至三百零六兩數錢移時一般多頭者鑒於金價跌多漲少勢雖復高故皆脱手因之四月份標金最小跌至三百零五兩六錢較前日價每條又跌一兩八錢登賬價格三四月份三百零八兩補水三百十一兩 
　　棉紗 
　　昨係星期一棉紗交易頗見活動各帮交易有二千餘包計川帮買進二十支十支本紗五百六十包其餘各帮買進本紗二百餘包日紗一千二百包左右本紗除十六支漲銀五錢至七錢五日紗皆平平各交易所之標準紗價近期漲銀六錢遠期漲一兩之譜大阪三品紗電報比前日小去數角美棉電報現期漲十五個磅音遠期漲二十二個磅音印度電報朋搿而跌十八個羅比奥浮辣跌二十個羅比白洛去跌十九個羅比公會小包全未做開日商内外紗廠開出二十支十六支水月日紗大包一千三百包價仍依前盤二十支價一百九十一兩五錢十六支價一百七十七兩皆本月份期華商申新紗廠開出十四支八鐘小包一百包價一百七十三兩扣們又大豐廠開出十四支汽球小包一百包價一百七十二兩扣們厚生紗廠開出十四支雙喜小包五十包價一百七十三兩扣們均本月期者日商日信洋行開出二十支五子束紗一百包價一百九十一兩五錢又開二十支福島束紗一百包價一百九十二兩又南通大生紗廠駐滬批發所接得南通快郵報信云通州本廠開出十二支魁星小包紗三千包價洋二百四十七元一個月期其他各廠未開出市面因客帮交易漸臻沾動人心亦轉堅好期紗仍看平平 
　　絲市 
　　昨日洋莊絲市益呈平淡緣歐美市塲銷路並未起色而本埠法滙忽又狂漲致各絲交易均難談判廠絲昨祗藍樂璧洋行購成月兎·和合·石臘紅等牌四十擔價統扯一千二百二十兩輯里白經交易毫無川鄂黄絲經咋亦未聞成交灰經上等貨銷路亦無僅中等現貨由法莊購去黑豹等牌四十擔價均扯六百六十二兩五錢較前計賤三十七兩半云 
[一週間之洋布市况]  
　　商情通訊社譯本週瑞和洋行報告云本埠疋頭市面因各處棉價鋭落故商家對於進貨一層羣趨觀望洋行方面前向外國訂定之貨爲數頗多孟徹斯的疋頭市面仍趨穩定全週交易甚少惟棉價雖落浩恩貝反克爾維市布市則仍無變動上星期本埠拍賣中共售出三萬八千五百八十二疋各貨銷數如后原色市布九七七二疋白市布一六六四四疋粗布五○○疋洋紅布一二○疋翦絨三二○疋玄斜紋布二○○疋玄素羽綢七六九○疋花色羽綢一五零疋斜羽綢一五○疋泰西綢二八九○疋羽毛四○疋嗶嘰六○疋毛羽綾四○疋 
[崇明同鄉呈請取締年久輪船]  
　　崇明旅滬同鄉因南市大達碼頭行駛崇明之朝陽輪船係造於一九○五年當下水時海關檢騐處祗許行駛二十年目下業將期滿而該船年久失修鍋鑪引擎大都損壞居多設不停駛恐蹈新長和等輪之覆轍爲維護鄉人生命財產起見日前特聯合各界呈請江海關監督取締該輪行駛云 
[浦東同人會職員會紀]  
　　浦東同人會昨日上午十時開職員會討論進行事宜至午後三時散會議决事件如下（一）通過决算案（二）成立預算案（三）褒揚募金徵求隊隊長隊員議决前三名各贈名畫掛盆一對名人書聯一件五十分以上酌量各贈書畫其餘各贈奬狀（四）審定各隊分數（五）編印會員錄會費特捐簿推舉顧文生·龔滙百·二君擬具格式即日着手辦理（六）議定會證會章辦法（七）改選職員議决採用通信選舉辦法着手籌備（八）本會附設同鄉寄宿舍案議决定三月十六號正式開幕（九）三月十六號（即夏曆二月十二日百花誕日）開募金徵求隊隊長·隊員·新浦東報告各地投稿家·交誼大會籌備事宜 
[女青年協會楊裴兩女士返滬]  
　　本埠女青年協會楊錫珍女士於去年十二月底赴印度參與全印女學生大會刻已事畢於日前返滬女士在印時備受該地女界之歡迎並與太戈兒氏晤談一次云又宗敎部裴玉瑞女士曾於日前赴港·粤·閩·等處演講宗敎敎育事業現已返滬不日將啓程赴武昌及長沙等處開講演會云 
[甬同鄉徵求會二次揭曉]  
　　續募到一萬餘分 
　　甯波旅滬同鄉會前晚（九日）七時在該會舉行徵求會第二次揭曉大會天雖陰雨到會者仍見踴躍計到各隊隊長及徵求委員等二百四十餘人總隊長袁履登主席開會後首由主席報告謂本會此次徵求總觀各方氣象將來結束必能超過預定目的分數之上深望在會諸君努力進行奪此錦標并爲本會增光云云次徵求隊長方椒伯·陳良玉·王東園·等相繼起立演説均屬勉勵之詞演説畢由各職員登台報告各隊分數共和·矜蘋·椒伯·三隊競爭最烈其餘續交分數者亦有和源賡榮等隊總計第二次各隊續交分數一萬零一百五十三分共和矜蘋兩隊交分最多兹將各隊之分數列下第一共和隊·矜蘋隊·各二千六百分第二椒伯隊一○二五分第三和源隊七二六分此外賡榮隊六○六分其樑隊五百分芹香隊五百分其相隊三七八分恂如隊三六九分芝初隊二八○分崖琴隊一八四分芝芬隊一一七分蓉館隊一一二分學道隊三○分財興隊一三分廉方楚湘兩隊各一○分雨聲隊八分總隊一一五分 
[寗波同鄉會共和隊宴客紀]  
　　寗波同鄉會本届徵求大會之各隊均非常踴躍前日下午六時共和隊鄔志豪又在會宴請共和隊同人并備有銀盾數種陳列座右以供競賽鄔志豪起述吾甯波人在滬四十餘萬爲同鄉所謀公益事業如四明醫院·南廠·北廠·建築會所·六校公學·以及水災·賑欵·種種公益捐欵均寗波人所出不下三百餘萬然同鄉捐欵如此之熱心亦不得不有人才經營之所以本隊此番徵求目的非但徵求資財還希望徵求人才但徵求之後木隊同人所當貢獻於同鄉會者（一）註册問題使旅滬四十餘萬之同鄉皆爲同鄉會之會員（二）招待屬於社交委員本會多用招待員謙和接洽使到會會員或參觀或問事不致向隅（三）調查科應請公正廉明之人常駐辦事（四）本會應請法律專家常駐本會以保護同鄉被誣之事其他敎育科·出版科·書報科·統計科·審計科·考察科·因時制宜希望共同進步後由陳翔庭·錢龍章·石芝坤·沈佩蘭·陳家寳·邱嘉良·朱渭生·及來賓余仰聖相繼演説暢叙而散 
[菜塲總聯會會議紀]  
　　上海菜場總聯合會籌備處昨日（九號）下午開職會員聯席會到八十餘人朱渭生副主任主席議决案如下（一）收會費月捐准用布袋使各會員一望而知預備照付（二）常會定每星期六下午二時至四時（三）開大會日期徵求會員額數滿足再定（四）二層菜場全體會員謂下層賣素菜者違工部局章程營業有損二層全體賣菜人利益議决由法律顧問函致工部局請其維持章程以免偏枯云云議畢五時三十分散會 
[克能海路勤安坊之刧案]  
　　住居虹口克能海路勤安坊三十一號半門牌婦人席馬氏於前晚夜半一句半鐘投滙司捕房報稱是晚七句半鐘有盜匪三人以送信爲由碰開後門蜂擁而進直達臥室盜匪均執有手槍向我等嚇禁聲張迫交銀箱鎖匙翻箱倒篋肆行搜刼當被將銀洋·首飾·及灰鼠·羊皮·男女衣服約計值洋四百餘元搜刮一空得贓逃逸請爲查緝等情捕頭麥根泉氏得報立飭通班中西包探四出兜拿無着遂用電話禀報麥總巡司通飭各捕房探捕一體　緝贓盜務獲解究云 
[刦案匪徒分别押儆]  
　　江北人單如來·張得全因身帶實彈手槍一支鐵鉗一把在虹口徘徊圖刦被特别機關華探目鍾星南·包探白忠麒·蘇長生·等查獲搜出手槍鐵鉗一併拘押嗣在荆州路續獲單等同黨山東人龐孝臣一名解經公共公廨訊押在案昨晨由關讞員會同英馬副領事升座第一刑庭研訊即據該探等投訴查得被告等曾於上月二十一號持械搶刦兆豐路三百四十九號門牌東新押店值洋二百元之表練現洋等物第一·二·被告在捕房供稱在勞勃生路紗廠内做工被拘之日有吳淞跑臺逃兵宋姓現在賣大餅爲生有人欠宋餅錢請伊二人帮同討取前往打架約在楊樹浦茶館内會而故於是日同往赴宋姓之約第三被告龐孝臣亦同去行至歐嘉路宋姓給單手槍一支經包探等查見將二人拘獲宋龐二人當被逃逸後在荆州路見龐飛逃跳入小浜内將伊拿獲在其身畔抄出鐵表一只係東新押店被刦原贓言至此將手槍等物及所錄中西文供單呈案請察並據東新押店夥陳德生到堂證明第三被告龐孝臣當時在塲搶刦·手執利刃等語訊之單張二人供認係宋姓糾往帮同打架不敢搶刦據龐孝臣供稱搶刦東新押店伊在門外把風東後分得鐵表一只是實經中西官核供會商之下關君簽判龐孝臣押西牢五年期滿帶堂再核單張二人各押五年期滿均逐出租界鐵表交事主領回手槍等没收而馬君則判龐押西牢十年着捕房照斷執行 
[綏遠券頭奬糾葛案近訊]  
　　葡籍華人金朝卿延甘維露律師在公共公廨狀訴承辦綏遠奬劵之洽濟公司董事長楊鏡如（即楊慶澂係已故浙督楊善德之子）不付頭彩洋一萬五千元一案昨晨由陸襄讞會同葡領事傳訊據原告金朝卿供稱民國十一年七月間在杭州大吉祥彩票店購得第三七四九八號綏遠奬劵五條同年陽曆九月五日開彩獲中頭彩應得洋一萬五千元即持票至老北門該公司兑欵據稱稍緩幾日嗣又往領則令我至上海銀行領取比至該銀行又推諉欵由華孚銀行發給及赴華孚又藉詞游約最後允照所得之數給我三成故我不允迨隔兩月見報載該公司請劉邠律師清理賬目之廣告我派人持票赴清理處彼亦祗允以三成照給我仍不允當時本欲起訴因不悉該公司之負責者爲何人是以遷延云云被告代表樊克令律師向金駁詰一過即詰據楊鏡如供稱我係洽濟公司大股東兼董事長三七四九八號之彩票實係頭彩號碼該劵自是年九月五日開彩後即奉令禁止故公司請律師清理所有欠人人欠各債務統由清理員辦理上海·華孚·兩銀行概與公司無關係甘律師即向楊云該號彩票共分十條五條爲原告所買三條係一意國人派拉尼所買派氏應得彩票因爾不付故被派氏控各尚餘兩條之彩票則係爾付給該兩條後面均蓋有華孚銀行圖章及上海銀行照兑等字是又何故楊稱此係杭州華孚分行經理所蓋緣該兩條係該經理之學生所得我與該經理交好彼蓋戳後遂持來上海領欵楊並稱凡中奬之票若過期即作無效等語旋由兩造律師辯論終結中西官乃宣諭退庭候令　商判决 
[永安公司保險部宴客紀]  
　　永安公司保險部昨晚七時在大東酒樓宴客到者有盛竹書·方椒伯·薩福楙·車慶雲·鮑咸昌·李幹卿·陳青峯·譚海秋·等五百餘人座爲之滿由該公司郭樂郭標楊輝庭郭瑞祥盧樹屏諸君招待觥壽交錯盡歡而散 
[請掩埋無主棺柩函]  
　　浦東洋涇市公所昨接三區警署函云敬啓者案據久記營造廠函稱敝廠在浦東念四圖東洋廟相近建設太同棧房外有餘地租與鄉農種蔬後面沿路空地客民棄放大小棺柩八十多具際此春令天氣漸暖穢氣薰蒸實屬有礙公衆衛生用特具函陳請貴署愼重衛生出示佈告懸掛該處限令清明前着令各家屬一律移葬如逾期無人認領掩埋者請由貴署僱工掩埋義塜至掩埋工人費由敝棧担任捐助即祈察照施行實爲德便等情前來據此查於人烟稠密之處無知愚民任意抛棄棺柩實屬有礙公衆衛生貴所向爲清潔地方注重公德起見每際春令凡無主掩埋之棺柩覓工代掩曾歷年辦理在案現據久記營造廠之請除山敝署經發貼該棧布告外相應函請貴所察照舊案辦理實爲公便云云 
[元昌泰請代催航空署欠欵]  
　　上海元昌泰營造廠於民國十年間憑滬南某機關介紹承辦航空署飛機所需一切材料當領定洋千元即行興工迨工程及半忽令停止進行該廠因墊出欵項爲數頗鉅屢次聲請照撥迄今尙未解决聞該廠以欵懸多年請領無着情甚惶迫現又續向滬商會函懇轉呈松滬何護軍使請即咨會航空署署長迅行籌撥以歸墊欵而維廠業云 
[閘北三段救火會選舉職員]  
　　閘北第三段救火會前日（九日）午後二時開選舉正副會長曁各職董大會會董到者二十餘人由會董俞宗周監視開匭檢察結果陳炳謙得二十五票當選爲正會長黄季植·歐陽星南·各得十一票均當選爲副會長並公舉歐陽星南兼會計董事鄧志揚爲查賬董事舉畢茶點散會時已五時餘矣 
[商總聯會會董今日舉行春宴]  
　　各路商界總聯合會會董林大松·趙南公·鄔志豪·馮秋心·錢龍章·陳翊庭·等八人爲聯絡商界感情促進會務進行訂期今日下午六時在嶺南樓舉行春宴邀請南北市商會領袖及商界著名人物與宴云 
[普善山莊陰曆正月份善舉報告]  
　　閘北普善山莊陰曆正月份善舉報告計共收大柩七十具小柩一千六百三十七具施出空小材五百四十四具中醫院施診給藥二百七十七號西醫院施診給藥二千四百五十四號云 
 
 

Page 16

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *[旅滬祁門同鄉會選舉揭曉]  
　　旅滬祁門同鄉會三届改選職員昨日在永安街長源泰開票結果選出正會長許筱甫副會長謝淮卿總務董事洪劍萍財務董事倪繼元交際董事黄韻軒·程永言·李惠和·胡莆之公斷董事李鴻賓·汪筠軒·張蔚雲·葉美之·檢查董事胡菜峰調查董事葉潤之·李子厚·汪仁之·謝明初·葉慶雲·徐澤三·鄭旭華·馬綺琴·張彦臣·葉懋和·等聞新職員不日在會所舉行就職典禮云 
[汽車撞斃老嫗案註銷]  
　　汽車夫時金根於日前駕車至法新租界辣斐德路將老嫗周馬氏撞倒碾斃等情已誌前報昨解法公堂請究先由尸子周鴻富供母親慘遭碾斃請求伸雪見證彭壽成供是日民人行經該處目見時之汽車由西朝東老嫗由北至南行至馬路中適有場車一輛到來老嫗欲讓榻車向後折退致被汽車撞倒惟汽車開駛甚緩並揑喇叭實係老嫗自不小心所致等語詰之時金根供詞相符中西官判以死者自不經心與人無尤將案註銷 
[馬車撞傷行人]  
　　前日有十九號馬車經過漢璧禮路馬夫魏阿林駕御不愼將李大撞傷由九百號華捕查見即送傷者入院醫治魏則拘押捕房昨解公共公廨請究因李大傷未醫愈不能到案中西官諭被告押候下禮拜一原告傷愈再訊 
[客民竊菜被毆斃命案尙須再審]  
　　宿遷客民王永勝潛入浦東開平局附近田中竊取菜蔬等物當爲鄉民追獲毆傷斃命由屍兄王永德報請法庭騐明並拘獲行兇鄉民楊平生·唐槐松·胡奎生·等預審終結起訴審判廳昨日午後邢刑庭長會同張檢察官開庭審理並據二十四保二十一圖地保楊祿卿投案候示質之楊·唐·胡·三人不認行兇堅稱被誣問官宣告本案辯論中止三被告還押該地保斥退候再審理 
[諉拐常州女子之破獲]  
　　住居北浙江路三鑫里之無錫人潘長友於上月二十三號與常州人王金若誘拐常州某姓家之十五歲女子鳳仙來滬藏匿愛文義路一千八百六十一號門牌王阿二家意圖販賣前日爲滙司捕房探目陸連奎訪悉將一干男女拘獲昨解公共公廨中西官略訊一過判被告押候下禮拜一再訊 
[引渡誘拐烟妓之同黨]  
　　吳家林與江西人錢小膀子前日在法租界自來火行街誘拐烟妓娟娟吳已經法捕房拏獲錢則逃避公共租界虹口方面嗣亦被包探車學曾查獲昨晨解送公共公廨請究法捕房派探到堂聲請將被告引渡經李襄讞會同英韋副領事豫審終結即將錢當庭交由法捕房包探帶去訊辦云 
[續拘捉姦敲詐案人證]  
　　西鄉唐灣鎭義茂肉莊主康福泉因與婦人趙朱氏通姦爲流氓王六根等糾衆入内捉姦串通縣警察三分所一百三十六號巡警龔德清等敲詐得洋一百八十元康心不甘服控經地方廳由楊檢察官提案研訊供詞推諉判趙朱氏·王六根·李全生·彭阿煥·等押候再訊在案前日午後又由楊君研訊康供與趙朱氏姘識爲時已久但民爲人懦弱迭被當地流氓拆梢非止一次正月二十六日又遭王六根等索詐去洋一百八十元當時民人祗有三十元缺少一百五十元立央友人彭連生代爲設法乃向盛鑑明借一百元王小狗借五十元合成一百八十元始得寢事後民心不甘故來案禀控求究質之王六根·彭阿煥·李全生·等供詞互相推諉問官反復開導始據王六根等同供康福全與該氏姘識久爲該氏之夫族查悉此次入内捉姦同到警局伸訴但該局爲縣警察三分所之派出所局中並無局官及巡長祗有一百三十六號周番巡警龔德清及一百三十二號門崗任傑等着在外和解民等所得一百八十元其中趙朱氏取去三十元局中送往八十元尙多七十元爲民等公衆瓜分是實問官得供判令分别收押一面發出拘票星夜飭派法警下鄉將一干人證來案再審昨日午後該法警等將王小狗·盛鑑明·彭連生·並巡警龔德清·任傑·等一併拘傳到廳禀請訊辦 
[捕房通令華探具保二百元以上之舖保]  
　　公共捕房麥警務長以各捕房華探舊有與新升計共一百餘名向章均須取具二百元舖保因爲日旣久店舖或有關閉設或發生事故一時找尋担保人不易爰特印刷保狀格式通諭各華探照章取具舖保塡寫明白呈候派員調查具保舖户是否可靠以便稽考云 
[顧玉廷詐欺取財押一年]  
　　法興印書館前延逖百克律師代表投法公堂控夥計顧玉廷監守自盜一案奉判下堂諭飭遵昨經中西官商明堂諭判以被告監守自盜詐欺取財罪已成立着押西牢一年以儆 
[轉租墨店不讓之糾葛]  
　　河南路曹素功墨店前由曹亦松將牌號租與馮公益堂營業訂期三十年嗣馮公益堂又將牌號連同生財轉租與錢經生營業每年租金百元並無期限但馮承租之期至去年已滿原主遂另租與鮑根全訂立租契惟馮因錢不願退租致亦不能將牌號交還原主轉租與鮑而鮑以出租者不履行契約故延律師許理控曹亦松之後嗣曹志遠等於公共公廨曹旣被控則延高露玲律師用曹亦松名義起訴馮公益堂馮鐵蓀故馮乃延禮明律師控錢經生罰佔店業並欠租金等情錢延朱斯芾律師辯護昨晨由俞襄讞會同美雅副領事將馮控錢一案審訊終結即宣判云本案三十年合同業已期滿對於租期兩造均無關係着錢經生償還原告店租洋五十元並堂費合同一份附卷並着被告於曹亦松鮑根全兩案未判决以前不得將該墨店招牌生財稍有移動聽候判决辦理并將該兩案提前併案訊理此諭 
[兩旅館違章罰鍰]  
　　湖北路梁溪·福州路大新·兩旅館均因不將寓客姓名登載循環簿被捕房查悉以其違章於昨將梁溪内之李茂林·大新内之劉榮生併傳至公共公廨經中西官訊明判李罰洋十元劉罰洋五元一併充公示儆 
[烟土案併誌]  
　　住居克能海路一百七十八號門牌在電話局辦事之陸兆淦前日下午身帶紅土一包經過福建路被捕搜獲遂將陸帶入捕房昨解公共公廨捕房將搜獲之紅土呈案請究訊之陸延慕思律師上堂辯稱此項烟土被告係買來自喫並非販賣等語關讞員得供商之英馬副領事判陸罰洋五元充公烟土送海關焚燬 
　　寗波人陳文華前晚行經東鴨綠路被包探錢光乾在身畔抄出鴉片烟土一包帶入捕房昨解公共公廨中西官質訊之下以陳違犯禁章科罰金十元充公烟土銷燬 
　　浦東人顧阿生在楊樹浦蘭路二十三號屋内私售燈吃洋烟被捕房查悉飭探往將顧與烟民董小山·陸毛毛·李金生·徐阿二·沈阿二·孫照生·等拘獲連同烟具昨解公共公堂中西官訊實判顧押十四天餘人各罰洋三元充公示儆烟具銷燬 
　　唐贊卿在法租界地方私設烟榻容人在内吃烟事爲探目李榮卿查知報告西探同至該處抄出烟具連同烟客等一併帶入捕房烟客薄罰斥退唐交保昨送法公堂請究詰之唐供認私賣燈吃不諱中西官判唐罰洋五十元充公烟具没收 
　　三區一分署警局於前晚九時許飭派長警在楊家渡附近拿獲秘密售賣洋烟之劉大八子·並烟客郭二·顧本·吳洪元·曹少亭·葉仲生·以及婦人張羅氏抄出烟膏烟具等押解到署於昨轉解地檢廳訊究 
[因賭行兇案解檢廳訊究]  
　　王文田頭額受傷鮮血滿身奔入二區警察署禀稱住在日暉港前晚與戴十四子賭博起釁遭其糾衆用刀砍傷頭角杜區長飭警將戴拿獲連同傷者一併轉解地檢廳訊究 
[賭徒之科罰]  
　　四區巡官宋琪前晚率同巡長蘇鑫及衆巡警在大統路崇德里崇明人施阿二蘇祥家内拘獲聚賭牌九之張和尚·孫如金·等二十五人經劉署長研訊之下判施蘇二賭首押候核辦張等二十三人各罰洋五元開釋並傳二房東沈桂生到案再核 
[公共公廨訊案彙錄]  
　　昨日公共公廨訊理之民事訟案併誌於下（一）楊廷英聲請給諭執管已故楊廷培遺産案初廷培之妻葉氏延海思克律師具狀反對兹雙方已在外和解由海律師請求撤銷訴狀堂諭楊葉氏聲請案業已和解請求撤銷訴狀應予照准（二）王秉章延婁敦律師訴特孟脱等不付支票洋案被告代表海思克律師反對原告請求復審堂諭法律雖持不干涉主義然一案兩訴亦法律所不許本案旣與原告訴胡子陞案係同一案件自未便再行受理原告請求復審應予駁回（三）特孟脱延海思克律師訴黄紅甫等違背合同案堂諭原告請求復審本公堂認爲無充分理由應予駁回（四）蘇生洋行延估尼干帮辦施乃德律師訴潘榮紀欠銀案被告代表婁敦律師請求分期歸還堂諭被告應每月拔還原告銀二百兩以拔清原判數目爲止其利息按常年七釐計算自起訴日起至執行終了日止（五）涵康錢莊延羅傑律師訴洪萼亭不理押欵案堂諭准公示申新兩報十四天再核（六）衡吉莊訴孫驥德欠欵案堂諭隔日公示申·新·兩報十四天再核（七）胡廣盛訴尤德福欠借洋案堂諭被告不到原告呈出借據供明欠數屬實應判令被告尤德福償還原告洋四百元利息自起訴日起至清償日止按年八厘計算並堂費飭被告到案交保借據附卷（八）席立功之遺産糾葛案堂諭未宣佈 
來件 
[翁國勳廢娼之主張]  
　　娼妓有害家庭·社會·國家匪淺蓋小則陷身失和家庭貽毒子孫大則傷風敗俗辱及國體矧值兹新文化澎湃之時此種營業决無保存之必要若藉口振興商業而作社交上之酬酢者斯爲敗類更無人格之可言敢冒不韙容申直言以供中西人士之商榷而期租界當道實行焉（一）廠家印送月份牌近乎課體之女像取締之（二）禁售淫畫（俗稱春宫）及江北人賣西洋鏡之有淫畫者（三）禁止劇塲串演淫穢劇或劇中夾雜穢褻詞句（四）禁止婦女有奇異裝束（五）遊戲塲·及茶館·禁止類如娼妓者入内並不許唱演淫穢灘簧（六）禁止書坊書灘售賣淫穢之書歌（七）禁止房主租借爲娼之房客旅館容留爲娼者（八）籌設婦女改良所敎養兼施俾有薄技之長從良餬口（九）將中華職業敎育社梅毒解剖模型陳列各游戲塲在人觀覽如能印鐫銅版分發中學以上之學校者更好（十）敎會及各公團關於廢娼問題公訂日期舉行大演講數次及他項廢娼運動之表示（十一）設立義務花柳治療院專治花柳一症並予以剴切之訓話（十二）設立花柳檢查所得由市民隨時報告如患者須令入院治療患而不報者一經查確醫愈拘罰以上所述不無嚴格主張第於廢娼實際上着想非從此入手不可知我罪我不暇計及至各項辦法自當從長計議俟異日而再論焉翁國勳獻議 
來函 
[上海滬江大學梅佩禮致南京造幣廠函]  
　　敬啓者今隨信附上敝所最後化騐貴廠銀幣四元結果化騐單一紙本擬上禮拜一將此單奉上奈届時未得結果故未如願耳此致南京造幣廠長趙上海化學工藝研究所梅佩禮啓三月六日「化騐南京造幣廠銀幣四元化騐單」鄙人前次化騐貴廠之銀幣係經化學家及中國各大學畢業者所化其法乃用重量法及無盧哈德法當時鄙人不過指揮而已現在第二次之化騐係鄙人親自爲之亦用蓋路奢法所得結果如下（一）八八七·二（二）八九○·三（三）八八九·○（四）八九○二鄙人對於前次化騐之謬誤殊深抱歉此次所用之標準銀爲九九九上海化學工藝研究所梅佩禮啓 
[南京造幣廠復梅佩禮函]  
　　逕復者昨接大函譯悉壹是先生虚衷抱歉無任佩仰承示二次化騐銀幣結果所列成色與敝廠化騐仍屬不符昨已見諸報端因業經公開化騐宣佈結果即無辯論之價值旣承函告禮應佈復以後來書恕不再答此致梅佩禮先生南京造幣廠啓三月八日 
[村上律師事務所來函]  
　　逕啓者三月九日貴報本埠新聞欄所載吳淞當港沙訟爭之昨聞一則内有富康公司代表鄭應奎以奚姓突然反變遂將各項契據持至當時經付之村上律師處理論謂不應將僞據騙取伊等鉅欵現村上律師雖回國其辦事處職員以該案於該律師名譽大有關係擬向英美公堂起訴奚小如等云云閲之不勝詫異查此叚記載影響毫無想係訪員誤信傳言所致恐滋誤會特此聲明即希登入來函欄内乃感村上律師事務所謹啓 
公布欄 
[上海地方審判廳]  
　　佈告　爲佈告事照得本廳執行周榮堂等訴倪采新債務一案業將債務人倪采新所有坐落浦陸家嘴春江坊地方自造民平房四間附屬閣枬竹笆露　望枬寳施查封在案嗣後債務人對於該不動産如有與第三人爲買賣行爲或設定其他權利者一律認爲無效特此佈告中華民國十三年三月十日廳長沈錫慶 
　　公示送違（全文在本廳揭示塲公佈）　一件判决沈佩記與王振昶因房租涉訟案件（主文）王振昶應償還沈佩記洋九十二元小洋十六角訟費由王振昶負擔右仰被告人王振昶知照一件張仰廉與張鳳翎等因田單涉訟案件（主文）右當事人因田單涉訟一案前經本廳定期審理因被傳人張鳳翎等所在不明訴狀繕本無從送達據原告張仰廉聲請公示送達住查照民訴條例第一百八十二條裁决照准並依照同條例第一百八十六條第一項選任律師文超爲張鳳翎之特别代理人在案兹據該律師聲稱曾於民國十二年代理本案原告張仰廉向公共租界會審公廨對於張鳳翎訴追系爭回單未便於同一訟爭標的案件丹爲被告之代理人請求另行選任等情前來本廳應即更爲選任律師陳全鎔爲被告張鳳翎之特别代理人兹特裁决如左右仰被告人張鳳翎知照 
　　批示　一件曹正書聲請執行由狀悉候分别提傳訊追此批一件吳妙生具領銀洋由狀悉仰候本案判决確定後再行核發所請暫從緩　此批　　一件潘惠人聲請執行由狀悉已飭吏執行矣仰即知照此批一件倪如珍請領銀洋賬簿由狀悉銀洋四十五元准予具領至賬簿一本前據沈吉甫請領前來業經批准在案所請應毋庸議此批一件潘阿昌請求恊助執行由狀悉仰即來廳訊明核辦此批一件朱嶽森具保楊福堂限期理清各案由狀悉准保此批一件王勵生聲請函縣恊助執行由狀悉所請照准此批一件張永昌具交銀洋由狀悉交洋二十元存候給領此批一件張永昌具領田單由狀悉准於本月十七日上午十時來廳繳證具領此批一件徐孝甫聲請着保追交由狀悉候照和解筆錄執行此批一件楊二等具保馬道餘債務由狀悉准保此批一件傷犀石聲請函縣傳追由狀悉候再函縣飭傳可也此批一件張文義等請領契據由狀悉仰於本月十四日上午十時來廳訊明核發此批一件史玉山具領銀洋由狀悉仰於本月十四日上午十時持證來廳具領此批一件潘　聲請銷案由狀悉應准銷案此批 
　　以上三月十日 
[上海地方檢察廳]  
　　批示　許柳春狀悉仰即來廳候訊此批王衛氏狀悉業於六日訴狀明白批示矣仰即知照此批王衛氏狀悉候送同級審判廳核辦此批盧夏氏狀悉業已批示在案毋庸多瀆此批吕魁元狀悉仰偵查核辦此批葛詹氏狀悉據訴爾夫虐待不願同居儘可提起民訴以資救濟所請應毋庸議此批周炳生狀悉前批已明毋庸多瀆此批謝恒德狀悉候偵查核辦此批阮和四狀悉候傳訊核奪此批彭和尙狀悉據訴小懷子等圍毆敲詐殊無確實證據如果屬實何不即時告訴爾弟孫時林與爾妻因事被警區科罰與楊鴻喜有何關係更無誣告之可言至稱楊鴻喜等輪流守候聲言毁車全係　測之詞所請均無毋庸讓此批劉桂卿狀悉查此案業因證據不充足處分不起訴在案何得藉口誣告再生枝節所請不准此批以上三月八日 
 
 

Page 17

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *常談 
[尙白説] [  老圃]  
　　或言華禮與歐禮皆相反歐人以白爲吉華人以白爲凶此非也吾華喪服本不用白儀禮喪服篇賈疏謂喪服從斬至緦麻皆以精麤爲别不以色爲别可知以白爲凶本出無稽古者殷人尚白豈尙凶服耶周制建大白旗天子皮弁視朝乃十五升白布衣衛文公大白之冠皆不以白爲凶服降及後世猶有此風程大昌演繁露云隋志宋齊之間天子宴私著白高帽士庶以烏太子在上省則帽以烏紗在永福省則白紗隋時以白幍通爲慶弔之服國子生服白紗巾是六朝時不以白爲凶服也唐六典天子服白紗帽新進士皆服白袍是唐時亦不以白爲凶服也清波雜志載宋乾道中内相王日嚴謂一堂環坐皆淺素極可憎乞仍存紫衫又云前此仕族子弟未受官者皆衣白是宋時亦不以白爲凶服也王漁洋香祖筆記謂秦俗尚白民間遇元旦賀壽吉慶事輙麻巾素衣以往余所經歷西安鳳翔漢中諸府皆然觀此則近世風俗亦有尙白者矣 
衛生 
[預防天花之必要] [  清華]  
　　天花症之危險最爲可怖稍具衛生常識者皆能防免乃一般舊家庭之父母往往不注意於嬰兒之種痘因之一再延宕甚至嬰兒年齡在二三歲者痘尙未種一時天花傳染不及補救罹於非命時有所聞况去冬雨雪稀少致今春各處發見天花症較往年更多吾願世之爲父母者有嬰兒如未種痘爲之速種牛痘免致傳染天花其施種牛痘之法簡便易行列如下 
　　（一）嬰兒生一月以内宜即種牛痘倘使不出則宜再種 
　　（二）嬰兒一週歲至二週歲中宜再種一次此後每隔三年種一次 
　　（三）兒女成丁以後如與初種年期相隔稍久者亦宜覆種 
　　（四）無論男女老少倘遇天花盛行之際必須覆種以抵抗初種牛痘力之未足（乙種酬） 
[蠅禍宜先期消弭] [  良]  
　　蒼蠅爲疫癘之媒介夫人而知之矣轉瞬日暖風和轉瞬之間蒼蠅又將千萬成羣飛集房舍稍明衛生者莫不惴惴焉慮蠅禍之將至也苟欲免此危險厥維預防預防之法惟有逞早殲滅耳蓋蠅性畏寒每至秋後大半凍斃所餘者僅少數蟄居煖處之母蠅一經春風醒然而蘇振翼飛出繁殖子孫據衛生學家報告謂每一母蠅平均能産子一百二十粒二星期後蠅子即孵化成新蠅再過二星期則新蠅又已生子孵化矣如此轉展孶生延至夏令宜其千萬成羣殺不勝殺也是故欲求殲盡宜逞母蠅未曾生育之時四處尋覓撲而殺之蓋春閒殺一母蠅不啻夏令殺千百萬之子蠅也 
　　子意全國人士均有滅蠅之天責苟能在此春間人人留心撲滅區區母蠅必無遺類願吾同胞速起注意庶能未雨綢繆預防蠅禍社會人民獲福無疆矣（乙種酬） 
經濟 
[人工繁殖蚌珠法　] [  雲鶴譯]  
　　最近美國漁務處宣言曰吾美因科學進步之結果沿海島河流無論何人苟依此科學方法進行者立可得巨兆之金錢此可驚之宣言並非毫無根據蓋今歲漁務處已獲得人工繁殖蚌珠之美滿成績該所之研究地點在以雅La之番浮Fairview曾考察五百餘種不同之蚌結果有四十種能産蚌珠在此數中有多種倘用適當之科學方法養殖之能得較大而精圓之蚌珠 
　　蚌卵爲寄生動物寄生在魚鰓或魚鰭内吸取魚纖維内之分泌以營生最適合之寄主爲鯰魚科及多刺鰭之魚類倘蚌卵離其母體時不得寄主則死寄生之日期約二十至二十四日不等照環境而定過後則蚌卵之發育已健全乃離其寄主之體下沉至河底數年後則成爲含有寳貴蚌珠之蚌 
　　在春潮初退後多數上述魚類擱淺於沙灘上漁務處中人員將此種魚類網而放入河中在未放之先將蚌卵或含有蚌卵之水灌入魚鰓中使蚌卵得其寄生之處發育而成含珠之蚌無死亡之虞 
　　最近調查漁務處在米西西比沿岸三百五十英里放入魚鰓内有三百萬之蚌卵每枚在五年左右皆能産寳貴之蚌珠在蚌珠成熟時以鈎撈取之置火上焙之使殻張開而不傷内珠爲度取出之後殻可爲鈕扣及其他裝飾品珠之重量有達一百三十格蘭痕價值二萬五千元者去歲人工繁殖法尙未實行其天然産額沿米西西比Mississipi及雅爾開散Arkansa之黑河白河價值爲一千五百萬元據漁務處人云自今歲人工繁殖法實行後其收入之巨之預料以前數較之相差不可以道理計也（乙種酬） 
道德 
[小學校失物整頓之我見] [  立生]  
　　日昨返家由寳山路鴻興坊經過見一女學生年約七歲啼哭而行余意以爲迷路不識回家遂叩其故據云今早披一圍巾上學至校後置入坐位屜中因與男生調班上課未曾隨身携帶嗣後復至原坐處所開屜取巾而該巾已不翼而去又日前訪友至城内穿心街時亦遇有此相類之事余見之不禁感嘆蓋校中失物凡爲敎師者應負嚴重責任竭力整頓以肅校規而學生之家屬亦應共同負責敎訓兒童以糾正兒童不良之行爲兹就鄙見所及告小學敎師及小學生家屬幸垂鑒焉 
　　（一）學校方面　對於學生所携之物品應指導其自行留心保管偶遇學生失物當立即在校全體檢查若稍延緩則檢查不易大都否認而失物終不能復返原主矣 
　　（一）家屬方面　凡爲小學生父母對於兒童品行應當隨時視察糾正兒童雖無所謂偷竊之心但亦有見好即愛之性取來之物在兒童以爲好玩不過爲父母者見之幸勿貪圖小利應即令兒童將物送還原主並儆將來則兒童以後見人之物必不敢取也（乙種酬） 
法制 
[售賣春藥墮胎藥應處之違警罰] [  異厂]  
　　自山額夫人來華倡議節制生育後各地藥房對於制育停孕等藥品暢銷一時報紙刋載廣告街衢張貼告白無不大事誇張極意吹嘘所以廣招徠藉圖厚利也至其藥品所含成分固非局外人所知一般愚婦知識幼稚以爲生育爲極危險之事旣覩其天花亂墜之廣告遂不惜巨資購買吞服彼冀服藥停孕也然所得結果非特不生效力且鮮有不傷及身體者此種可歎可憐之事余已屢聞之矣查現行違警律第八章妨害衛生之違警罰第四十六條第四項售賣春藥墮胎藥及張貼此等告白者應處十五日以下之拘留或十五元以下之罰金甚顧地方當局對此類似春藥墮胎藥之藥品速加取締按律科罰尤望製造藥品而未諳違警律者即日停止製造與售賣則造主地方更大矣（乙種酬） 
科學 
[肥皂之製法及能洗濯污垢之原理] [  仲誥]  
　　洗濯劑之最普通者即爲肥皂常人只知肥皂能洗濯污垢而不知其所以能去污垢之理今述其能去垢之理并略加述其製法於下 
　　肥皂之製法　肥皂俗名爲洋碱其製法用牛羊脂與苛性鈉（化學符號爲Naoh）入釜中熱之則成脂肪酸鈉鹽與甘油後加以濃食鹽溶液於其中則脂肪酸鈉鹽不溶而甘油則否可用濾過法分離之傾至模中冷時凝固成塊狀之肥皂矣 
　　肥皂洗濯污垢之原理　衣服上污垢多爲脂肪及灰塵而脂肪不溶於水故其污垢不易脱落必用洗濯劑以除之肥皂爲洗濯劑之一因其爲鹼質一遇脂肪能變化成溶解性之化合物而灰塵亦可隨之脱落矣（乙種酬） 
禮俗 
[擇配須知] [  琴]  
　　社交公開婚姻自由我國有句格言嫁女擇賢婿勿索重聘娶妻求淑女勿計厚奩其　謂賢婿者不過智育方面淑女者不過德育方面而已今則人羣進化欲望亦隨之進化男女間之選擇必德智體三全其美始成夫婦選擇之道可爲至矣但生物學家研究人之遺傳性極爲重要不但智慧身體可以遺傳即夭壽亦能遺傳嘗見一家皆少亡或者歸罪風水不知此即遺傳之關係也子女壽命除特别損傷外大半不出其父母壽命之限度故當擇配之時必須察其父母夭壽及康健與否其父母壽康者所秉先天旣佳其所生子女亦必壽康否則難得壽康子女遺害非輕（乙種酬） 
雜錄 
[改良紙鳶之我見] [  張蘅香]  
　　時當春令風日晴和各種紙鳶又飛舞於空中一般兒童相與戲放興高采烈其樂陶陶惟觀市上所售之紙鳶雖惟肖惟妙精巧過人然鄙陋不堪缺乏科學思想殊不足增長兒童之智識夫紙鳶雖屬玩具果能大加改良於游戲之中庽科學思想啓發兒童智識於不知不覺間其有益於幼稚敎育當非淺鮮如人物紙鳶向製美女幼童之像者今改爲古哲先賢英雄豪傑之像令兒童於戲放之際油然生景仰之心物體紙鳶向製陋俗之物者今改爲汽船飛機之屬令兒童於戲放之際得知世界之新事物印入腦經於無形之中他如向製魚鳥之形者今改奇禽異獸俾兒童得知宇宙間事物之盛無形獲益洵非淺鮮誠能如是兒童固能啓發其智識在製紙鳶者推陳出新别開生面亦能受兒童之歡迎廣銷路多利益夫又何樂而不爲哉（乙種酬） 
 
 

Page 18

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *   
 
 

Page 19

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *本埠增刊 
[華大銀行創設學校儲蓄處]  
　　華大銀行爲學生用途經濟起見久擬分設儲蓄處於各校現已與民立校長磋商就諸就該校先行設辦已於三月十日開辦定每星期一三六日上午十一時起至下午二時止爲辦公時間所行計畫暫分零存躉取·躉存零取·定期存欵·活期存欵·四種云 
[廣利首飾公司之創設]  
　　百老滙路閔行路西首·新由粤商余和平·余悟中兩君集資創設一首飾公司定名曰廣利專售各式珠寳玉器象牙·漆器等等定今日正式開幕云 
[美記華珍公司設分行]  
　　法租界大馬路美記華珍公司營業甚佳兹爲便利主顧起見特設支行於南京路石路西首定於今日開始營業由關君贊庭爲支行經理該公司以電刻銀鑄各種物品著名去年該公司經理李君應生又發明電刻銀鑄照相光彩燦爛維妙維肖去年梅蘭芳來滬時亦定鑄數幀以留紀念價雖稍昻但欲供作永久之紀念品實以此爲最佳云 
[萬有裕行改歸永記]  
　　南京路萬有裕南腿行向由春記經理營業二月起改由永記經營已於陰曆二月初四日先行交易俟裝修工竣後再行定期開幕云 
[亨利號製售現成新衣]  
　　西華德路亨利西衣號年來營業日臻發達經理王漢禮君以際斯寒去春來之際特聘美國著名裁剪監製新式衣着種類甚多任客選擇爲推廣營業起見價亦從廉云 
[華法呢絨减價]  
　　南京路瑞泰號樓上華法呢絨行自二月初一日起减價以來倐已五百連日外埠呢絨洋貨號往該行批發者爲數甚鉅該行春季新貨均已到齊刻下各貨均低價出售故門市亦甚旺云 
[華德新聘醫家]  
　　虹口西華德路武昌路口·華德大藥房於新正二十日開幕以來營業頗旺復由該藥房經理鄔君聘請鄭邦彦醫學博士常駐診察以利病家兹悉該藥房廉價日期祗有六天云 
[美富參號春季廉價]  
　　南京路五福弄口美富參號不日起將舉行春季大廉價各種參燕銀耳特别放盤一月云 
[德國鉛筆運到]  
　　南京路國民商店新自德國運到大批賽銀鉛筆内附鉛心一打橡皮一塊筆上有軋頭輕巧靈敏質地堅固每枝售洋七角五分云 
[文具綢緞又到多種]  
　　先施先司文房部頃運來歐美各種文具欵式極多現值各學校春季始業定價頗廉並新到大批水彩畫顔色鮮明可作各學校圖畫範本又繪圖儀器及上等布紋信封信箋售價較前尤廉云 
　　先施公司綢緞部頃運到各種春季綢緞花色及時質料精美又到法國熌色織錦緞花色鮮艷售價每尺二元二角連日銷去此項綿緞甚多不日又將到夏季新式紗綢定價公道云 
[反光千里鏡之運售]  
　　永安公司三樓光學部新到德國十六倍反光千里鏡名曰 "Zeiss "此種千里鏡用以觀察遠處之景物亦能明晰如在目前爲老年及游子之必需品質地頗優美售價亦廉云 
[牛奶業公會之會議]  
　　牛奶業公會前日下午三時在會所開第一次會員大會到會者計二十家（一）副會長尤懷皐代理主席書記姜維良紀錄並報告第一次董事會之議决案其因重要而未决者特提出討論（一）法律顧問案公决委張尤姜三位負責進行（二）奶瓶改良一式案贊成者十六家反對者九家衆認爲此問題尙須研究候研究後再爲討論（二）孫國昌提議本會設病牛隔離院一所在北區一所在西區如各會員有病牛得由本會代請義務醫生（四）杜曾貴提議未入會牛奶公司設法徵求入會云 
[童詩聞新事務所之參觀]  
　　童詩聞會計師總事務所自上年設立以來其内部組織頗稱完備惟因業務日繁原有所址不敷辦公於三月五日遷至牯嶺路十八號三層樓洋房前日（八日）邀各界參觀其内部組織分四科·兩處·八股又於所内特造保管庫爲儲藏各委托人重要物品簿册之用布置頗似銀行規模亦宏大該所四科乃專事業務二處一管所中庶事一司學術編輯八股中有調查股專事探訪中國商業會計等習慣因此耗費頗大云 
[明星牌新車到滬]  
　　德國明星牌雙飛脚踏車現由南京路同昌車行從該廠訂購大批於日前運滬鋼質堅韌油漆光亮定價甚廉云 
[評「孤兒救祖記」（二）]  
　　（乙）小疵（一）楊道生在平地馳聘忽墜地而死不合情理宜改爲馬從樹邊疾馳而過忽觸樹而墜 
　　（二）飾楊道培者面頗忠厚舉止呆木以演靈敏之滑頭少年實不合且露齒時覺有漏洞頗不雅觀 
　　（三）飾蔚如之父者不掛鬚已覺蒼老奈偏欲化妝致時露其破綻蔡校長之短鬚亦然 
　　（四）鄭小秋飾余璞佳惟有時大踱方步狀似學究先生在銀幕上頗不雅觀 
　　（五）守敬設計害蔚如飾假蔚如者及與調情之男子對於事成之後竟不向道培索酬似不合 
　　（六）壽昌帽戴得太高變爲長頭赴校參觀時不着馬褂殊失中國舊禮 
　　（七）破缸救兒一段用意佳惟余璞忽憶四歲時母授以司馬光課此等攝影宜在片角曇花一現無非使觀者明瞭耳該片竟將十歲余璞不表大映四歲時讀書情形於是蔚如指以手余璞誦以口爲時太長未免不爲缸中溺兒計矣 
　　（八）楊壽昌旣不識余璞是已孫説明亦未嘗表過何以追媳一幕竟大呼余璞余璞實不合 
　　（九）壽昌遇刺呼救及立囑時俱不見其如夫人不合 
　　（十）某君評夏天人在賭塲飾女郎謂姣小嬝娜柳腰姗姗扮相較漢倫勝十倍走路亦頗雅觀惜爲配角只能曇花一現云云余頗覺其語失實蓋夏之容貌並不美麗且眉細眼大身體魁碩絕不類嬌小女郎而久坐賭塲並不移步何以評其走路好看總之影片以畢肖爲上今夏以男性扮女性雖做得體貼入微總不及女員扮女角之爲愈也（陳培森） 
[大中華影戲學校選錄新生]  
　　女學員尙有餘額 
　　大中華影戲學校於本月七八兩日面試初選合格之男女學員二日間前往應試者共有一百十餘名現該校已評定甲乙錄選者共五十人不日即分班授課惟聞女學員尙有餘額三名凡女界中之有志於影戲事業者可以前往報名入學校址在白克路云 
[「大義滅親」新片昨日試映]  
　　商務印書館攝製之愛國影片「大義滅親」廢時一年之久刻始完全告成昨日任維多利亞影戲院正式試演先期柬請各界參觀到有各報館商會學校機關以及辦理電影事業者約六百人該館同時並請江蘇省敎育會影戲審查委員會派員審閲午後三時首由該館監理高翰卿致詞歡迎來賓並略述該片攝影之情形次即開始映演　十大本光線清晰背景優美較之歐美出品可無愧色而情節之曲折動人演員之表情細膩尤令觀者忽悲忽喜不知手舞而足蹈也演畢時已近六句鐘來賓無不滿意稱讚聞該片已由維多利亞首先租得將於十三日起開映云 
　　昨晚七時該館又假座福州路一枝香設宴邀請省敎會沈信卿·賈季英及各報記者至九時始各盡歡而散云 
 
 

Page 20

 
 
1;第一萬八千三百二十九號;中華民國十三年 西曆一千九百二十四年三月十一號
星期二 * *[電影界成名者無分年齡]  
　　童伶賈克柯根Tackie　Coogan爲美國電影界中最著名之小明星也自幼即習電影學所演各戲成績卓然不數年後聲名遠播人爭譽之年俸甚鉅其在銀行中之儲蓄與日俱增他如佩佩攀蓋Baby　Peggy亦一可愛之小明星也惟攀蓋爲一女孩年甫三齡即已現身銀幕伊之飾演喜劇才能已可與一五十齡之電影明星沙度樂培脱Theodore　Robert相齊名至若年老之演員著名者如培脱烏特爾夫Bert　Woodruff年逾花甲鷄膚鶴髮時幢幢現於銀幕上所演各劇亦深受時人贊美 
 
[年逾六十之電影明星培脱烏特爾夫]  
　　由上觀之凡欲成爲電影明星者無論老幼苟有勇志皆能成之在少·壯·老·三期時代均爲演員攝影之適宜時代換言之凡營銀幕業者無年齡限制因在編劇員靈敏之腦海中自能隨機變移務使男女老少之演員多能有一展所長之機會 
　　霍來華Hollywood爲美國電影界蝟集之區所有名角皆不以自已年齡之老幼爲懷電影業前途浩遠演員之希望于成名者固不必爲年齡問題而躊躇也（窺豹） 
 
[年僅三齡半之電影明星佩佩攀蓋]  
[婚禮新誌]  
　　浙籍范澤之君現任柯達公司職員經王懷仁鮑咸鏘二君介紹與鮑寳琳君令媛鳳筠締姻於前日下午三時假閘北自立長老會堂舉行婚禮証婚人爲俞宗周牧師結婚儀式非常簡單所有舊式繁文縟節一概摒除新娘係杭州某敎會女子中學畢業貌甚秀麗云 
[學務叢載]  
　　慕爾堂夜校續行補考　三馬路慕爾堂英文專修夜校爲便利商學各界求學計特擴充學額增添敎室並訂於本星期内續行補考凡已報名而未受考者·及有志求學者均可報名入學云 
　　振華打字學社紀念會　虹口乍浦路聯安里振華打字專科學社於昨日下午二時開十七週紀念會到社員來賓甚衆杜錄和主席致開會詞後由社員杜炳昌用數種機器表演手法於一小時内打成三萬餘字母平均每分鐘可打五百餘字母觀者均贊手法敏捷旋即茶點散會 
　　聶中丞義校選定校長　塘山路聶中丞公學同學會議務夜校曾於一月六日公舉陳國衡君爲校長奈陳君因家事繁冗不能顧及校務故該校義務敎員於三月九日開緊急會議討論校務進行並選舉張克元君萬志雄君·爲本年校長·及敎務長云 
　　求智校函請添設郵筒　閘北西寳興路求智學校同人鑒於該處附近郵筒缺如昨特致郵務司希樂西氏略謂「閘北西寳興路天通菴路一帶近來商店林立住户日繁惟就近郵筒尙付缺如寄信者咸感不便即請貴處派員調查酌量添設以利交通無任盼禱云」 
　　志明校附設平民夜學　西門内大街志明學校敎職員等在校内附設肇嘉平民義務夜校業已開課敎授時間每日下午自五時起七時止學科分尺牘·英語·珠算·筆算·四科均由該校敎職員擔任悉盡義務云 
[宗敎消息]  
　　救主堂董傳夫人之殯禮　虹口救主堂堂董傳李氏夫人自一九零四年五月十七號起在該堂服務今年適爲二十週年體力康健辦事勤勞忽於本月八日晚八時無疾而終享年六十九歲昨日下午二時在救主堂行殯葬禮男女到者座爲之滿由朱葆元牧師主禮全體禮拜堂音樂隊禱告唱詩旣畢朱牧師致唁詞略謂傳太太雖不識文字然辦事能力頗爲不易計在本堂服務二十年完全盡義務擔任庶務·會計·招待·衛生·交際以及董事等等莫不克盡厥職其待人尤極仁愛又好善舉今兹長逝匪特本堂失一臂助即深知傳太太者亦莫不哀悼云詞畢由其子及古恩康·郝伯陽·韓玉麟·等抬材出堂後車至靜安寺路外國墳山落葬按救主堂最近二十年最爲發達傳太太實有大功又其爲人自奉甚薄雖有資財但出外多乘電車與常人無異又朱葆元牧師本擬日内赴廣東開會兹以傳太太逝世堂務無人主持失一臂助故此行中止由沈志高牧師代往云 
　　青年會徵求會之進行　四川路青年會本届徵求會定於明日開幕各隊分頭積極進行迭紀前報兹聞二十隊隊長姚繼唐十八隊隊長蕭英倫十七隊隊長　鴻章第一隊隊長毛和源准今晚六時假大東酒樓聯合公宴隊員藉資籌商進行方針業經分别柬邀又第二十隊參謀已由總隊長方椒伯總參謀趙晋卿邀准關炯之君擔任云 
　　孔敎會昨舉行丁祭禮　滬北虬江橋邢家宅孔敎分會前日行丁祭禮會長范東生主祭總幹事龔鶴亭演説「不敎民戰是謂棄之」聽者甚衆並議於是月十一日遊行演講云 
[説書小評（五）]  
　　説書業中在前輩之最著名者曰馬趙姚王（即馬如飛趙襄州姚士章與王石泉）人稱之爲四金剛之四人者爲説書業中之全才迄今後起者雖亦有傑出之才然總不若此四金剛之藝術遠矣四金剛中王石泉之子即光裕社社長王綬卿綬卿才識優長又得其父之衣鉢眞傳彈唱倭袍卓絶冠儕輩人咸知倭袍一書最爲淫蕩所述刁唐王文及劉氏之事無處不含敗俗傷風之意但一經綬卿口説便覺得細膩香艷樂而不淫此固由其天賦之才能將書中不雅之詞句一一改化之而他人則不能焉綬卿之長處在於説詞雅潔處處有書卷氣而於唱篇時更能咬字正確使聽客一聞而知（説小書者於唱篇時每以徒求聲音之佳而將篇中之字囡圇吞棗使聽客只聞吚唔之聲不明其所唱者究何詞句十九均患此弊也）綬卿晚年以堂唱過多日以繼夜精神不繼不得不藉阿芙蓉力爲之提神故年事愈大則烟癮愈深而身體又瘦面如骷髏弱不禁風其道中以象牙猢猻名之前年爲先施樂園禮聘至滬一時滬上之公館大户咸紛請其堂差不意竟因此而送其終焉蓋耗勞精神過度在滬即無疾而卒臨死之前一時尙登塲説書比落台返寓霎時間便氣絶身死從此光裕社中少一名家矣綬卿有一子論理其父如此佳藝其子應可承紹祖業矣然而乃大謬不然蓋其子羞澀如處女年雖逾冠而見人竟呐呐不能吐一語豈非大奇哉綬卿除父授倭袍一書外尙彈唱珠塔此珠塔脚本則眞正得自馬如飛之眞本蓋馬氏之後裔子孫無一成名者後以生計上之困迫而將此珠塔脚本售與綬卿聞當時有人願出千金而購不到此眞本者後綬卿僅費數十元而即獲到今綬卿死後此秘本正不知將來傳留於何人之手也（思湖） 
[心聲戲劇號昨已發行]  
　　南京路心心照相館所出心聲雜誌之戲劇專號詳細節目曾見前報該號已於昨日新出版樂研戲劇者紛購尤多云 
[粤語新劇行將開演]  
　　中華音樂會新劇團舉辦之粤語新劇規模甚大現已籌備就緒將在中央大會堂正式開演已迭紀各報兹悉該團已定期陽曆三月十七日（陰曆二月十三日）起連演七晚其排演之戲劇如「愛河潮」「沙三少」「聲聲涙」「雙偵探」等均爲警世名劇云 
[記新劇「紅衣女郎」（六）]  
　　笑舞台之「紅衣女郎」一劇余旣詳記其劇情矣兹復爲之述評如下 
　　是劇夏天人飾紅衣女郎一種活潑天眞之態演來頗能神情恰到夢生對之進情話時一種若有情而無情之態尤能體貼戲情當福而林往内挑奸不得已挺而出認時幾句説白「我在裏邊都聽得了你説方才見一穿紅衣的女子進内穿紅衣就是我路一森是我的情人我就是路一森的情人戀愛由我們自由干你什麽事呢」説時口齒清晰聲音圓潤洵屬不可多得之旦角也張小慧飾小紅衣説白表情均稱佳絕當勸母時之幾句説白「母親想父親已死了你現在又呌認他做父親你怎樣對得起我死去的父親呢」説時聲涙俱下座中女客多有爲之涙下者又被綁在樹上時幾句説白「你那裏是愛我的人你是愛我的戒指啊」「我母親給你害死我報仇還來不及我還肯告訴你戒指」「我的人雖然死了我的靈魂也得懷報仇之志呢」等語説時均能咬字清爽座客咸爲鼓掌以一數齡之幼童能得如是成績他日造詣之深當未可限量也惜近日因事不能登台該台另易一童説白尙隱約可辨然遜小慧多多矣致全劇不免略爲減色近日趕排二本卽此故也　志遠飾路一森體格魁梧英氣勃勃表演旣體貼入微説白復頓挫有勁閲嚇詐信時幾句説白「此信明明是一種要挾他不以此信嚇詐我我本來倒也無意及此他旣然將此信來恐嚇我我倒一定要把這事管到底了」説時慷慨激昻儼然有勇士氣概至於打野人戰鹿貞之二幕尤屬精神百倍及因誤被誣時一種氣憤之狀亦能維妙維肖而當福而林搜奸時一種恐慌之狀尤能神情恰到亦新劇界之佼佼者也張大公飾鹿貞一種兇惡之相恰合黨魁身分當偕米麗夫人上塔時尤能現出心懷不善之色與路一森相角一幕亦頗能大賣其力大足令觀者心目中發生棋逢敵手之感想鄭正秋飾福而林表情亦頗不惡而於捉奸時之一股氣憤之色爲尤能神情恰到對夫人剖解時之一段説白説時亦字句清爽頓挫有勁對於紅衣女郎一再駁詰時之狀態尤能突愉突變洵新劇界之雄才也愼愁紅飾可明夫人表情亦佳與路一森下塔相别時一種依依不捨之情演時恰能體貼入微接閲賊黨之恐嚇函時一種驚惶之色亦佳及挺而走險至路宅與一森相見時之神色欲言而不能出諸口者再尤稱妥貼張冶兒飾利斯此君却具有滑稽天才每一語出座客輒爲之哄堂惜其語每多出乎情理之外者是大足爲病耳王无能飾木密而表演亦頗不惡林雍容飾蒙生對紅衣女郎之一段情話亦頗耐人尋味而往救時之遲疑情形尤屬滑稽可喜頓楚蓀飾求珠此公本雄於説白惜在此劇中僅一現身未有盡表其長耳魏笑梅飾警長捕路時之一頓捱打見廳長時之數番禀報均屬滑稽可喜其餘如陸嘯梧之意而才馮毓秀之女黨魁蕭天呆之求珠夫人韓瘦蝶之米雪夫人鄒均同之力梅董天民之石綠脱等亦均無大瑕可擊餘不一一備述矣 
　　是劇之佈景有古塔上下停二幕爲是劇之特製者其他如審判廳長之宅及路宅中之佈置等亦均頗不惡而野人之由高而下尤足引起觀者之趣味也 
　　綜觀是劇情節頗屈折奇離而又能絲毫不亂編劇者誠煞費苦心矣惟福而林之二次誤會於劇情旣嫌重複於情理亦未免牽强余意不如改爲可明夫人驟聆此言憤而自殺知而得救因不再疑較爲略妥也質之正秋以爲然否（松廬）（完） 
[王錦仙倪文龍之「汾河灣」]  
　　汾河灣一劇乃薛仁貴回窰一段故事取材於征東傳亦爲青衣鬚生合演之重頭劇非惟唱頗不易即做作亦甚難也某晚觀王錦仙·與倪文龍二人合演錦仙飾柳迎春扮相穩重臺步大方恰合身分内唱「清晨起·在寒窰·將兒敎訓」數句倒板發音圓潤極盡抑揚宛轉頓拙動聽之妙上塲慢板歌來不即不離佳腔甚多與仁貴對答時之念白字字清晰句句嘹喨後聽了仁貴之誑語謂仁貴已將你賣於我了「噯·天呐」三字説來非常棲慘有苦不可言之狀二六板「聽一言來吃一驚·凉水澆頭懷抱冰」歌到「駡一聲仁貴很毒心」則又咬牙切齒有恨不可言之態體貼入微恰到佳境也關窰門時手派做式均佳問薛郎做的什麽官時一問一答一舉一動形容逼眞描摹周詳好看之極後騙仁貴此鞋是誰人的他比你長得好看等口詞與要仁貴賠罪時此爲全劇之最精彩一節錦仙深明此理故演來尤引人入勝倪文龍之仁貴亦稱職也（錦心館主） 
[朱琴心編演「樂昌公主」]  
　　「樂昌公主」爲朱琴心手編之應節戲劇情雖繁實只五場故好處純在精當簡要而無冗塲驟視之各塲似不連貫蓋不另置塲之情節乃以白口出之「如遇救認父等等」末場破鏡重圓夫妻再聚楊越公命其重拜天地亦只白口中説出不再一拜免落俗套可見琴心是劇深得編製脚本攝精英汰閒塲之要道然入夢之際配映五色電元無味殊甚不特畫蛇添足且有外江之譏吾願再演時不妨删去聰穎如琴心者想决不以斯言爲河漢也至於演員方面琴心自飾樂昌公主唱做認眞程繼先徐駙馬慈瑞全老媽配搭可稱完善矣 
[楊小樓之「八大錘」]  
　　楊小樓在京新演「八大錘」先爲陳喜興等演「馬鞍山」陳喜興扮伯牙斯劇事實見於呂氏春秋所謂伯牙者伯氏名牙戲中以其姓俞而伯牙爲字者實誤陳伶演來效智儂頗有似處洵屬非易戰太平王榮山之花榮竟演全本今日演此者大都半截自被擒後起雖名角亦有之不意一掃邊角而能有始有終可嘉前半折武塲榮山之槍花旣不惡而每次下塲亮相之架子亦始終未曾雷同尤覺難得近數年來世風囂張一般伶工不以技藝爲前提鈎心鬥角爭奇立異欺世盜名已非舊觀反開場戲中每能保有幾分曩時氣概令人嘆息「八大錘」小樓陸文龍車輪大戰一場雖攀兩次朝天登然武事略減不甚賣力但亮相之好看架子之漂亮純熟練穩决非他人所能企及者無怪能享盛名聽書時做派神情之細致確有子久繪石面面都到之概余意小樓是戲實以此塲最拿手及最討俏貫大元王佐平心而論不可厚非三段原板不乏佳句斷背搶背乾凈説書神氣亦周衍錢金福兀术老角演劇雖一舉一動之微亦盡在規矩中誠可貴也許德義范寳亭分飾錘將大材小用幾乏用武地羅福山乳娘較文亮臣爲優也 
[綠牡丹昨已抵滬]  
　　綠牡丹於昨日由京抵滬先稍游憇方事登台奏藝云 
[集會表]  
陽曆本月時間　　　　　　　　　地點　　　　　　　召集者　　　事由 
十一日至十八日一至六時　　　　陸家浜　　館墩育　江蘇省敎育會美術研究會　　第一届美術展覽會 
十一日　　　　　　　　　　　　南洋　學　　　　實騐協社　　　表演新劇 
十二日晚八時　　　　　　　　　四川路　　　　　青年會　　　　廿四　徵求大會　　十三 
十三日　　　　四川路中央大會堂　　　中華音樂會新劇團　　　　粤　新劇 
[今日天曇而寒]  
　　徐家匯天文台昨日下午四時三十分氣象預報云天曇而寒全國沿海均有冬季時令風低壓續向東方或東北北前進故九州與小笠原之間天氣惡劣有風雨本埠溫度在下午三時前之二十四小時内最高四三·二最低三九·○去年同日最高五七·○最低四○·一 
 
