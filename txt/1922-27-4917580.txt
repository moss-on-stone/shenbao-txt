# 1922 - 27 - 4917580

 

Page 1

 
 
   
 
 

Page 2

 
 
   
 
 

Page 3

 
 
   
 
 

Page 4

 
 
   
 
 

Page 5

 
 
   
 
 

Page 6

 
 
時評 
[吳張與徐梁（冷）]  
　　閣事之始發於吳梁而今則復又加入徐張張助梁而徐右吳於是由二人者而成爲四人之問題矣若今日者吳爲抵張之預備而張有責徐之口吻於是四人之間旗幟分明矣 
　　以國家言内閣之事内事也而其始則導引於魯案之外交以政府言吳之與張外官也而其發展又涉於内部之府院故凡有所事無不由内外之關係而成局中之人和好如一則外力决無由人之我觀於此内閣風潮之變化而益信不能和内之决不足以禦外也國家存亡之基悉在於是彼吳張徐梁之鬨又曷足道哉 
[命令]  
　　二月二日大總統令派王懷慶會辦毅軍事宜此令 
　　又令陸軍總長鮑貴卿呈陸軍第二十八師砲兵第二十八團團長史魁元另有差委請免本職史魁元准免本職此令 
　　又令任命穆昌爲陸軍第二十八師砲兵第二十八團團長此令 
　　又令任命郭之楨爲陸軍第十四混成旅步兵第一團團長此令 
　　又令陸軍總長鮑貴卿呈河南督軍公署副官長胡大同另有任用請免本職應照准此令 
　　又令陸軍總長鮑貴卿呈請任命關保恩爲河南督軍公署副官長應照准此令 
　　又令内務總長高凌　呈准安徽省長許世英咨長淮水上警察廳試署警正周維榮懇請辭職應照准此令 
[國内專電]  
　　北京電盛傳吉黑及熱察綏有同奉張卅電意味之電將到近來此類電報未到時每先有人傳出業新聞者甚方便又張作霖東電到後徐覆去一電謂本人秉政三年毫無成見惟知遵循大勢此回内閣原屬雙方議妥故卽加以任命吾國制定責任内閣一切應付全在内閣自身之運用公府不便發縱指示至辯明誤會梁閣已一再通電國人當可釋然執事與曹使旣協商在前自不難開誠於後來電已交院核議矣（三日下午二鐘） 
　　北京電府以張作霖决定以武力維持段祺瑞出山因之對奉軍大懷疑慮王懷慶已派員與曹吳接洽通州毅軍亦與直隷方面有所聯絡（二日下午一鐘） 
　　北京電現駐熱河毅軍與奉軍感情頗惡毅軍司令米振標前日令駐熱區毅軍一律調遣口内以免與奉軍發生衝突（二日下午一鐘） 
　　北京電昨日奉軍總司令部之緊急會議異常重要飭知各師旅準備糧服聽令今日温煦春赴奉報告（二日下午一鐘） 
　　北京電張作霖電交部催速築京奉路至東邊門輕便鐵路部覆速估工（二日下午八鐘） 
　　北京電預料奉直必無戰爭因京奉路關係奉軍不能取勝奉派或者讓步（二日下午一鐘） 
　　北京電鮑在津不返閣議託金紹曾代葉未回津閣議託鄭洪年代 
　　北京電昨顏派人往津請梁五日履約外交團春宴主席（三日下午二鐘） 
 
 
 

Page 7

 
 
　　北京電顏收賀任電除吳佩孚馮玉祥外已全到（三日下午二鐘） 
　　北京電院秘長張名振將連帶去帮辦黃錫銓史久光均不到院 
　　北京電頃訪府要人據云内閣元首以留顏維持爲前提後任未妥洽一日决不令顏卸責梁之前程由梁自定對直對奉一視同仁縱直奉小有誤會總期疏通融洽原擬局部改組内閣恐滋糾紛故擱置（三日下午二鐘） 
　　北京電山東問題一日美京中日代表報告大會計正條十一附件八議事錄四現正修正文字約三日後簽字並送大會登記 
　　北京電英代表一日在太會朗誦英政府訓令根據中國請求退回威海衛顧維鈞亦高聲答謝 
　　北京電籌欵贖路各方認募數見於文電者梁士詒三百萬蕭耀南三百萬馮玉祥二百萬齊燮元三百萬陳光遠二百萬田中玉三百萬曹錕三百萬旅美華僑三百萬山東銀行公會及各處銀行公會承募三百萬以上（二日下午一鐘） 
　　北京電政府對籌欵贖路認債太會並行不悖但募欵由華銀團經手存儲（三日下午一鐘） 
　　北京電今日各界聯合會議决（一）組織籌欵贖路委員（二）反對中東路共管拍電列國華會代表請重中國民意聞有人欲移國民視綫於中東路使膠濟路得以避其衝 
　　北京電華會秘書處傳來魯案結果（一）膠州租界交回中國（二）海關全歸中國管轄（三）日本放棄德人在魯各優先權（四）公產屬華屬德者無償歸還屬日本獲得或建築者酌價收回道路自來水公園溝渠衛生設備完全交還電燈廠屠宰塲洗衣廠交付市政局招商承辦電話收歸官辦（三日下午二鐘） 
　　北京電英德借欵退還京學界請以此作爲敎育基金有人建議若將此欵贖膠濟路以路利永爲敎育基金則事更兩全京敎育費每月二十二萬膠濟路贏餘每年足有三百數十萬敎育費每月還可增加十萬（二日下午一鐘） 
　　北京電傳聞美政府知照中東路公司以後護路軍餉由公司撥付政府電詢王迺斌有無其事 
　　北京電二日閣議（一）海軍扣鹽已解放結果飭部迅定根本解决辦法（二）霞飛招待費二萬元（三）賑務處增加預算萬九千元（四）王文藻爲豫警務處長（五）劉符誠調郵局長徐洪爲郵政司長均决（二日下午八鐘） 
　　北京電周自齊改期十八回國 
　　北京電瑞典公使柏古通三日赴奉天（二日下午八鐘） 
　　北京電外部電趙恒惕湖南鑛務局與太平洋拓業公司借欵一案美舒使函催究應如何清結速核覆（三日下午二鐘） 
　　北京電外部覆楊增新電英領在新强迫華人入籍案業經提出抗議俟英使答覆再逹（三日下午二鐘） 
　　北京電鄭洪年王景春蔣尊褘江電聲明並無反對梁閣大借欵電 
　　北京電陸洪濤潘齡臯電贊成蘇督長贖路簡章十一條（三日下午八鐘） 
　　北京電孫烈臣電院冬日（二日）赴奉署事王樹翰代拆行（三日下午八鐘） 
　　北京電滬交行股東會電反對梁氏弟兄壟斷交行請將部股選舉權取銷並將港行往來賬澈查 
　　北京電皖紳吳蝶卿合皖浙各四十人每人出股欵二萬元共一百六十萬元修杭州至屯溪汽車路現已集有半數（二日下午一鐘） 
　　天津電曹銳趙玉珂江（三日）專車赴保參與重要會議又同日王承斌由京來津與曹銳一晤卽去（三日下午二鐘） 
　　蘭州電隴東鎭守使張兆甲對於導河會議未派代表持旁觀態度 
　　蘭州電新疆楊督軍因甘肅災情奇重籌集巨欵以資救濟只因新甘滙兌不通派楊映斗押運來甘（以上三日下午二鐘） 
　　漢口電武昌高師因庶務不還電燈費致電局剪綫學生不服議欲查賬劉承恩聞信勒令校長將爲首孫澤英等十七名開除並派軍警押解出校（三日下午四鐘） 
　　香港電報載遠東艦隊來港鎭定人心今日有武裝海軍巡遊有歐船七艘到港柴價由每元二十斤跌至五六十斤 
　　香港電聞陳烱明代表朱兆熊已回粤（以上三日下午十鐘） 
　　香港電李烈鈞電顧品珍謂北伐軍改爲討賊軍請尊處卽時更正 
　　香港電粤當局擬派龍榮軒赴澳探定海面分界澳則派稅務司會勘 
　　香港電冬（二日）孫委徐謙爲高等文官懲戒委員會長 
　　香港電舊歲底魏邦平回粤昨已起程赴桂 
　　香港電馬君武擬向粤資家借欵名造幣廠借其條件副廠長債權人自任溢利三成歸債權人 
　　香港電財廳擬在舖底執照費撥十萬爲商校基金（以上三日下午六鐘） 
　　蕪湖電今午烟雨墩開贖路大會一致贊成張謇養電（三日下午五鐘） 
　　揚州電陸榮廷陳炳焜譚浩明肴（三日）蒞此不日晋京（三日下午六鐘） 
[交通大學無線電]  
　　華盛頓電休士聲稱華會已逹到世界和平之目的 
　　華盛頓電太會將於星期六告終日本代表聲言願取消二十一條件中之第五欵中國代表謂中國從未承認第五欵現美國代表團深望日本代表團對於二十一條發確切之表示一切問題可於星期六大會以前解决 
　　華盛頓電紐約中國學生會書記黃炯華發出通電至國内各團體謂大會將告終中國尙未提出二十一條欵務請各團體力促代表提出討論而逹取消之目的對於膠濟路日本車務長及總會計長之辦法亦示反對之態度并請國人拒簽和約 
　　巴黎電樸開爾詢問協約國代表美國旣不願意加入日諾瓦會議各國是否對於此會仍有意味并稱由法國方面觀之歐洲經濟重造斷非幾個中立國及少數協約國能解决之 
　　倫敦電每日晨報謂英法二國大政方針依然衝突日諾瓦會議中恐難聯手 
　　波士頓電麻省棉業會聯合墨痕省及新海姆省棉業會通知棉工五萬人自十三日起薪工將减去百分之二十（以上三日到） 
[特約路透太議專電]  
　　三日倫敦電華盛頓電稱大會結束時代之結果雖佳疑念終不能免參院反對派對於甘姆菲列濱阿魯申諸島防禦工程之限制現有不滿意之言論威斯明斯訪員亦稱不贊成大會事業者謂限制防禦工程仍利在日本但若日本對於西比利亞有正當之表示或對於中國有慷慨之動作則三月前所有之樂觀而今已銷滅者當可迅速恢復云晨郵報稱贊助中國之美人或有以魯案等解决已使中國滿意者實則華人未必如是非俟二十一條要求案討論結束後華人當不滿意云中代表定於今日遠東委員會集議時提出二十一條要求問題山東與威海衞之交還已引起關於廣州灣之詰問每日郵報謂法代表維維愛尼氏曾有宣言聲明法國準備隨衆交還中國土地祇以保障私人利益爲條件而法代表薩爾諾亦一再聲明此意謂法國願與中國攷察交還廣州灣之條件云各代表希望今日可得遠東委員會之最後意見俾各種問題可於明日全體大會時解决庶此後大會可無期延會 
世界路透電 
[日諾瓦會議之前途]  
　　三日巴黎電法總理普恩賚請恊約國政府預開商榷會俾决定日諾瓦會議之公共方針法政府對於歐洲會議之結果懷抱疑念此乃觀於某半官性質之文而可見者據謂普總理不滿意於日諾瓦緣起文字之含混原文有「植立歐洲平和於穩固基礎之上」一句必不可含蓄修正現有條約之意而上西萊西亞事之解决與賠償問題亦不可重開討論法國如不獲其應得賠欵之擔保則不得不保留自由行事之權 
　　二日羅馬電内閣决議辭職其原因乃由國會反對内閣之外交政策而在敎皇逝世時復有反對宗敎派之運動致社會民治黨議員一百四十三人均加入反對黨政府現在國會失勢遂不得不出此舉内閣風潮之影響或將波及日諾瓦會議一部分報紙已主張展期五月間開會俾被邀與會之各國得從容預備討論之資料 
[德國鐵路罷工記]  
　　二日巴黎電路工因要求增加工資已開始罷工昨日居民離柏林者甚衆車站集有數千人南部及西南部之狀况較佳末尼克之機車工人不肯罷工巴伐里亞之鐵路照常開車維丹堡與巴登之車務亦多未停頓豫料罷工風潮不致延長當道現利用運河運輸糧食等物鐵路職員現正部署自行駕駛火車 
　　二日柏林電罷工者雖僅爲機車工人車守及侍役而客車與貨車均因以不能開行今日僅有二列車駛離柏林警署已没收工人存於銀行之罷工費數百萬馬克罷工領袖已有二人被逮城中與四鄉之火車均未開行 
　　二日柏林電德國電氣公司亨美航務公司齊泊林公司與俄政府合組一天空航運公司以俄政府之飛機往來於柯尼斯堡與莫斯科間 
[埃及反對英國]  
　　二十四日開羅電埃及代表團人員發表阿刺伯文宣言書提倡抵制英貨措詞極爲激烈當道已下令逮捕具名者之八人並命載此宣言書之各報停刋 
　　二十九日開羅電警察今日搜查數屋抄出炸彈短槍等物並拘獲數人内有學生六名聞若輩擬暗殺前閣員薩華特氏 
　　三十一日開羅電謀殺薩華特案已拘獲嫌疑犯二十一人 
　　二十九日倫敦電外交部宣稱阿蘭貝將軍已應召來英參議應付埃及時局之方法政府現擬請國會核許終止埃及保護領土制而承認埃及爲主權國惟須擔保保全帝國之交通及容英國保留保護埃及外僑之權且當由英國保衛埃及以防外國之侵逼 
[印度反對英人]  
　　一日喀爾喀特電一月二十七日孟加拉有巴特拉附近有不與政府合作派之人兩名被拘致激怒羣衆登時聚集二千人毆擊縣知事警長及副警長副警長倒地不省人事警察勸衆散走衆不服擲石以報警察於是先開空槍後發實彈斃暴動者四人傷六人 
　　二日喀爾喀特電印度孟加拉議會今日以五十票對三十六票通過反對政府之議案反對黨要求撤除政府抑壓人民之辦法如禁止集衆游行之類並要求釋放因此辦法而被拘禁之人 
[南北愛爾蘭之嚴重]  
　　二日倫敦電南愛爾蘭高林士氏與北愛爾蘭克萊格在杜白林會議兩小時半後發出公報稱未有結果時局嚴重已極云愛爾蘭南北兩政府協約之希望至此幾銷滅聞雙方異見起於重勘界線之問題 
[世界各國之㾕症]  
　　二日紐約電據當道報告前二十四小時内發生㾕症八百十二起肺炎症一百八十六起 
　　二日紐約電昨日共有㾕症一千零五十二起死者二十人 
　　二日維也納電一月二十八日止之一星期内共有㾕症二千七百五十三起前一星期内僅有一百三十一起 
[上西萊西亞之小衝突]  
　　三日巴黎電上西萊西亞之格里維資地方來電據稱法兵於搜查軍械時與德人衝突死德人二並擒獲數人私藏之軍械業已查獲内有機關槍及地雷砲受傷法兵已死一人聞協約國當道已查獲從德國來裝有炸彈之車一輛 
 
 
 

Page 8

 
 
自由談 
閒話 
[粤僑紀聞（二）] [  東越許厪父]  
　　粤省之敎育談 
　　粤省敎育情况余知之最詳余先由惲鐵樵氏之介主講桂省蒼梧之第二中學尋兼師範敎席其後乃復任廣州法政大學敎授年餘計兩粤弟子已逹千數百人之多論其程度大抵可以兩字槪之曰普通而已此千數百人者在兩粤社會中可稱爲優秀的分子而完全能以文學自立者實不多覯者然亦未見有絶對不能成文者以故余所定試驗分數往往在五十以上八五以下滿格與不及者甚尠也此已可見粤人敎育之程度矣更泛而言之則就余目中所見兩粤人民雖輿隸僕婢販夫走卒迺至倡優妓寮殆無一不識字者雖不能通而尋常信札之往來賬籍之登記甚至官廳之訓告新聞之紀載咸人人能粗知其義此僅就省城言之即推而遠之至於各邊遠之地亦復識字者多不識字者少此則饒有歐美之風而爲他省所弗逮者已余初至於港港皆粤人語言𦨛　不可辨書數字與之咸領悟遵辦無訛以後入桂入粤率以此法行之乃無往而不利年餘以後能解粤語則弗復需此也因思粤中方言夙稱難解而不能阻礙其交易之發逹者其故固有在矣 
筆記 
[歸棹記（二）] [  范存忠]  
　　時已昏酉日脚盡没兩岸載雪之屋亦不之見須臾月出如弓明星耿耿下印海水如黑土之上寳石漏光也此奇彩直撲少年之心坎如受針刺客見好景而笑少年見客笑則力掀其頣作强笑然其笑靨終不能掩其淚痕實則與淚面相較僅差兩行清淚耳雁奴曰朗月高懸如伴人於遙夜亂星倒映似布局於長天逹人處此當以爲賞心悅目之境而此少年乃對此增感者良以光景雖佳而胸中難言之隱正如巨螙之陷心影事前程有不堪回首者矣少年語客曰此三五明星曾記於去年七夕西子湖見之爾時打槳湖上輕雲微卷凉露如珠笑可開花人能解語酒半酣有人憑肩櫻唇低語曰團圓當如此月言次嬌柔不已酒後出示牛女圖與伊人並肩而觀卷中天孫之貎清絶牛郎亦俊爽吾每視天孫必返觀伊人面彼遽覺則笑曰君以天孫視我耶相顧而笑伊悅報我以香吻無數惜乎好景易逝盛遇難再情陣不堅心兵竟潰彼美人兮天各一方昔日之月皎然作笑容今則悽月不歡雲羅鎖恨似永無團圓之望者少年言至此嗚咽者再不復賡續客復慰之曰丈夫所適無不樂正如此中天明月由昃而盈團圓正在後也少年俛而不答時夜二鼓舟行抵首埠客與少年珍重道别少年聞客言喚起歸心思頻年作客幾以家庭爲傳舍空灑思鄉之淚力絀於甘旨之奉不能稍寛老人之懷可恧也思至此不復作綺想蓋思潮雖起伏無端然苟能因勢利導則可使向正當處發展也少年涉想成幻若隻夜行跨流水穿柳隄蹣跚而前而村中吠聲如豹寒宵野景大足動人清興須臾入門拜見二老煦寒問喛極人子之常 
影戲談 
[記海誓] [  鵑]  
　　疇昔之夕冒雨赴靜安寺浩靈班觀殷明珠所作影戲海誓也是劇命名頗佳編者馮小隱君導演者但杜宇君但爲海上名畫師曾觀西方影戲甚夥其成斯劇實以慘澹經營出之歷時蓋半載餘矣情節略謂有一富室女殷福珠者客舅家與貧畫師周選青相友愛一夕於途中遇盜周救之情乃愈篤女卒以身相許并設誓有愉此盟者當蹈海死詎女旣歸己家有表兄贈以明珠乞婚焉女爲所惑竟許之將成禮猶恐仍是虚言 
忽大悔悟復奔周周得耗怒拒女出門惘惘思投海會周已於報中得悔婚狀追之得之於海濱遂成夫婦飾福珠者爲殷明珠君於邂逅畫師種花後泥垢污面投畫師被拒赴海濱投海諸節表情俱佳方之西方瑙瑪泰美奇瑪麗璧克福固相差尙遠而與中國自由花中之鄭美女士則已近似但願其他日演第二劇時更能精進耳飾畫師者爲周湛欽君亦尙老練表情以拒絶福珠一節爲最蓋面上有戲不落呆詮也配角如董蓮蓀君之表兄賀佩蓉君之周妹稱職而已佈景方面開幕時爲海波滾滾後段情波亦重映此片頗有西方影戲中風味惟情波似應揷在福珠表兄之前較爲妥貼畫師之家聞係臨時搭成略仿西式外觀太草率内容則陳飾太多白漆門可不必矮木床尙稱畫師衣冠似亦過精不肖貧畫師統觀全劇有數處稍嫌模糊接筍處亦有未妥聞個中人言此較第一二次演時已修正不少後此冉演當更能使人愜意也試驗之作成績已如此前途頗可樂觀吾願其精益求精勿自餒退中國之影戲事業或將於此發軔乎 
小說 
[社會小說人間地獄（十九）] [  娑婆生]  
　　第四回强割情絲獨揮慧劍淚凝并燭腸斷侯門 
　　話說菊香在杏花樓席上對程二少談姚嘯秋和碧艶當年要好的情形正在說得起勁忽聽門外有人高呌三小姐菊香回過頭去看原來是帶來的相帮催轉局那相帮手中還夾著三五張局票口中念念道王......樂餘里張......迎春坊李......三馬路菊香聽了也不去理他相帮順嘴的念了一遍自去姚嘯秋道三小姐忙得來菊香道二少不要提起這碗飯眞也吃得怨煞每天晚上東奔西跑上樓下樓計算起來也着實有好幾里路幸虧我們現在全是粗手大脚的人走起路來還不覺得十分吃力我看有幾位小脚小姐簡直跑得要命呢伍仲良揷嘴道現在小脚的倌人到是不大有了程二少爺道久安里那個會彈琵琶的時鴻就是小脚姚嘯秋道談到小脚還有好幾位呢恐怕一時還數不清楚不過眞正小脚却不見了就是時鴻的脚在今日的比較上算小在從前小脚時代要算大脚了菊香笑道到不曉得二少的心思專門用在别人的脚上誰大誰小到記得這樣清楚姚嘯秋道看人看不清一雙脚還能出來白相嗎三小姐你不要以爲我們近視眼不行其實近視加上一副眼鏡看起來比不近視的人還要細到菊香也笑道難怪二少有這樣好的眼力所以纔看中吾們碧豔二阿姐會那樣要好姚嘯秋道呌你不要提他你偏要提他剛剛你已經說過了引得我心上老大的不自在現在你又說起碧豔了柯蓮孫接着道小脚大脚研究起來我看到没什麽趣味到是你同碧豔的當年豔史談談到狠有意思何妨說說也好呌我們領略你的情塲成績菊香道阿是二少不願意說别人到蠻歡喜聽呢程二少爺道我也歡喜聽的二少自己是不肯說的你可以說點出來菊香點點頭道他們兩人十分秘密細底的我不曉得呢我不過曉得點面子上的不要緊的事已經呌人聽得替他們難過了姚嘯秋忙忙分辨道三小姐你不要添作料我和碧豔要好是要好秘密兩個字却說不上的菊香道二少不要急我原說没有如果有了二阿姐也會同我提起的正因爲你和二阿姐從前要好要到極處没一些秘密關係今天天涯地角大家分手提起來纔覺得格外難受姚嘯秋道阿彌陀佛這句話總算替我說清了身體程二少爺道嘯秋你莫打斷他的話頭讓他往下說菊香道話長呢讓我坐過來說罷程二少爺點頭稱是菊香遂對嘯姚秋道我轉過去了於是菊香便走過去坐在程二少爺身畔這時候大家菜也吃飽全不動着靜悄悄的要聽菊香的話 
餘瀋[  吳秉恬]  
　　點綴昇平與粉飾太平語雖近似而義意則判然不同蓋世本承平天下無事又得一二新景物以點綴其間遂愈覺煥然生色若夫時非其時世非其世顧欲以無聊之舉動以相習於酣嬉謂足以致太平也不亦傎乎 
 
 
 

Page 9

 
 
   
 
 

Page 10

 
 
世界路透電二 
[各國近事記]  
　　二日倫敦電現泊上海之巡洋艦開羅號不日將以新造輕巡洋艦狄哇米特號代之蓋開羅號將於三月間開至樸資茅也 
　　二日巴黎電據羅馬消息敎廷閣員今日舉行秘密會議此爲基督敎歷史上第七十五次秘密會議 
　　二日華盛頓電日代表今日在遠東委員會會議宣布取銷二十一條要求中之五條 
　　二日倫敦電國際勞工局已以南斐澳洲西班牙比法英意印日美專家組織癰疽症委員會考慮防杜有毒絨毛傳染癰疽症之方法 
　　二日華盛頓電美政府建議擬將協約國債欵金案所發行之債券規正最高期限爲五十年最低利率爲四釐但並不堅持此種辦法 
　　二日巴黎電法陸軍部長接見駐法外國陸軍隨員聲稱法國不抱侵略或職爭目的不過維持偉大陸軍以保條約之被人尊重耳 
　　二日倫敦電英國歇菲爾電鍍業聞日本所提歇菲爾鋼鐵器應於未行最後整練工程時運至日本而在日本施行電鍍之議大爲驚擾以爲歇菲爾貨物之品質其精微處即在電鍍手續故擬向日本商業游歷團切實交涉此事 
　　二日巴黎電日本商業視察團今日由石井子爵引見法總統後由製造家聯合會在協約國國際俱樂部設宴欵待法商務總長在席間建議設立混合商會以助兩國商業關係之發展 
　　一日華盛頓電聯邦儲備局月報謂美國出產與商業未見有顯著特色某種製造品固大爲滯鈍但其他製造業尙能保持其活動貨價仍有趨向穩定之勢鐵業永爲活動惟鋼業未有更變紡織業進步無多絲業清淡因生絲價昻期貨乏人定購之故 
太平洋路透電 
[水夫罷工近狀]  
　　三日香港電航務公司之歐人現助同將抵港輪船載來之貨物舁送堆棧 
　　二日香港電昨晚有海軍哨隊巡邏各街道以防意外事變 
[日本之縮減陸軍案]  
　　二日東京電政友會議員今日在帝國議會提出一文促請政府實行縮减陸軍計畫以應時勢之需求據現象觀之此議較國民黨之提案易受政府採納因國民黨之主張過於激烈也帝國議會大約將於二月九日辯論此事 
[東俄近事記]  
　　三日海參崴電伯力已開始籌備議會選舉事 
　　三日海參崴電阿穆爾省之紅黨與勞農軍有分裂之象　赤塔政府希圖重興紅黨運動派員多人赴阿穆爾省各村煽動農民但多爲農民逐走 
[公電]  
　　交通部催集欵贖路電各報館均鑒籌贖膠濟鐵路一事本部尊重民衆公意擬將該路歸爲民業由人民籌欵贖回自行管理旣可養成經營新業之能力又副同胞愛國之熱忱曾於前月寒日通電各省區各公團等切籌迅復在案嗣准江蘇督軍省長銑電所開贖路簡章十一條籌擬極爲周密又山東督軍省長巧電議定全省擔任三百萬元湖北督軍省長敬電鄂中願擔任三百萬元陜西江西河南各督軍省長先後來電各擔任二百萬元寗夏馬護軍使號電詳示傳集紳商各界開會演說情形認募異常踴躍天津銀行公會及山東省議會敎育會農會天津武昌濟南各總商會等亦均來電極表贊成魯省耆紳吕君鏡字則聯合旅津紳商組織贖路會業經成立具見我國人民愛國熱誠遐邇一致本部至深欽佩查膠濟一路爲山東全省命脈所關集欵贖路尤爲試騐國民外交所自始風聲所樹不特舉國之所屬望亦抑世界之所共瞻苞桑之繫端賴斯舉我國人義氣所薄衆志成城合羣策羣力以籌維何患鉅欵不能立集惟目前華會閉會爲期已迫時機萬急尙祈各省區各公團積極進行早日籌定辦法詳速電示以便咨商外交部電逹我國代表查照辦理無任盼切交通部東印 
　　魯軍官請明令宣布膠濟路永爲民有電各報館均鑒籌欵贖路各省區極端贊成惟集股投資必有以堅其信用方能踴躍輸將懇乞我大總統迅電三代表照議簽約明令宣布此段路綫永遠歸爲民有大信旣昭巨欵不難立集國民集股利雖在個人而發逹營業利在社會挽回主權利仍在國家救亡圖存在此一舉事無中止時不再來尙望我全國父老昆弟合力圖謀集腋成裘衆擎易舉則三千萬之巨欵不難咄嗟而立辦也國家興亡匹夫有責敢參末議謹布蒭蕘臨電無任禱祝屏營之至陸軍第五師師長鄭士琦四十七旅旅長施從濱兗州鎭守使何鋒鈺烟台鎭守使張懷斌曹州鎭守使張培榮第二十旅旅長吳長植中央第一旅旅長潘鴻鈞山東第一旅旅長張克瑤第四旅旅長張建功第五旅旅長李森補充旅旅長陳寳龍守備司令戴以庸曁全體軍官同叩冬印 
　　皖省認籌路欵電各報館均鑒膠濟鐵路爲魯案重要關鍵自以籌欵贖回爲上策齊督軍王省長銑電田督軍箇電蕭督軍劉省長皓電於籌欵贖路辦法計畫精詳至爲欽佩現奉直魯蘇豫鄂各認籌三百萬元具見熱心毅力風示國人皖省爲貧瘠之區又值災祲之後各方應付羅掘俱窮惟茲事體大敢不勉竭棉薄迭與各界士商紳耆極力商酌擬認籌一百萬元以爲壤流之助毁家紓難竭三千萬父老子弟之眞誠集腋成裘保數千年禮樂衣冠之文化人心未死國力尙雄亦足爲三代表折衝之後盾也謹此電聞乞希垂察張文生許世英叩冬印 
　　泗水商會要電申報轉各報各團體鑒魯路不幸被奪惟有忍苦集現一次交贖快斬葛藤借日固屬誤國分年亦貽後患敝埠徑日接京會贖路敬電全僑踴躍願爲國援萬乞共濟艱危立期籌集救國如火贖路如命除兩電京會外特布區區伏乞公鑒各省集金情形外交確耗並祈隨時電示遠慰僑情無任迫切泗水商會冬 
　　雲南劉祖武通電各報館均鑒我國田賦係屬正供普天人民認爲應盡天職無論何代政府無論何等困難數百年來從未輕議增加前清永不加賦之文至今猶稱善政民國財政艱窘各省皆然亦不聞提議及此乃接四川劉總司令篠電及湖南趙總司令來電均稱北庭實行加賦每畝四升囑即一致反對等語聞之深爲憤槪我國近年兵事不寗民生凋敝已逹極點執政者方與民休息之不暇何前清所不忍爲者民國竟忍爲之竭澤而漁必至同歸於盡吾民何辜遭此荼毒惟冀我自治省分各界及全國人民盡力抵制一致進行務使不法亂命及早打消民國幸甚敢布區區惟希公鑒劉祖武敬印 
國外要聞 
[太會之成績如何（續）]  
　　中美新聞社譯美國西門士氏作 
　　四國協定又經外交上幾度之討論并得四國政府之同意於是乎訂華盛頓條約此條約之鵠的固與當年之巴黎和約不同四國如因太平洋問題而發生意見當互相磋議如此同盟中任何一國與同盟外之一國發生意見亦如之苟使此四國因别項事故而致不洽亦合開一會議而討論之如與他國不洽亦然此外載在條約者則四國當互相承認與尊重各該國在太平洋區域内之屬島權利此即用以約定各不侵犯其主權美國不攻襲澳洲英國允不攻襲菲列濱法國與日本亦有相等之允諾總之彼此不願以武力保其權利而以良好之行爲爲代耳以言四國對於此協定之所獲銖錙悉稱英國仍爲日本之同盟國適得一過渡之橋以自保信用而兼以滿足日本之侈大心一方面得與美國益形密切亦不爲無益也在日本方面則覺此四國同盟者不啻又承認其爲世界第一等國且得與西方三大國結爲同盟則可無孤立之虞矣法國之所獲全在保持其權利得一亞洲大國爲同盟國對於遠東所有之權利自可高枕無憂矣至於美國方面則樂見英日同盟之消滅其遠在亞洲之利益有時不克兼顧者至是不啻得一有力之擔保所獲有此二端而於縮减海軍軍備之政策亦差可施行矣予旣論英日同盟與四國協定矣今當轉而言縮减海軍軍備事此在太會中本爲一重要問題休士之開幕演說辭中卽提出五丨五丨三海軍比例與停止海軍建造十年之議溯自歐戰發動以後三大海軍國之海軍大事擴張及載停而美日兩國仍繼續擴大耗巨資而不恤夫當此各國不願再戰之際此誠不必坐使國人擔荷加重亦不可爲訓故休士氏驚人之演說自可得各方面之同情矣當最多提議時英美日三國海軍中巨艦噸數本以六五三爲比例後乃改爲五五三即英國爲五○○·○○○噸美國爲五○○·○○○噸日本爲三○○·○○○噸也潛艇噸數則英美兩國爲九萬噸日本遞减其後則復提出海軍建造應停止十年一議當時英國代表貝爾福氏對於潛艇問題大爲反對謂太會不當承認潛艇應禁絶之此外則日本主張英美日三國海軍以十丨十丨七爲比例不以五丨五丨三爲比例因此二問題又大起爭執卒之日本願如美國主張而以保留陸奥巨艦爲交換此議遂定潛艇問題之爭執者則又加入法意兩國咸如休士氏所言弱國須藉潛艇爲防衛之利器法國要求潛艇較大之比例予草斯文時各國之爭執猶未已法意要求其潛艇與美國潛艇噸數等此事目前尙未解决日本亦不主廢潛艇者故英國已成孤立大約調停辦法當將各國潛艇噸數一律减少耳中國問題當開幕時卽處於軟弱地位良以其出席之代表代表一多亂之國各國所提議之事件中國未必遂能照辦其所首先提出者爲十大項後乃數减爲四項但可通過此實藉重於羅特之原則爲太會中所採納蓋所以保全中國主權獨立領土完全而復實施開放門户政策抛棄勢力範圍也此外則如英法等退還威海衛廣州灣之建議繼念中國現尚無力維持秩序故作罷眞問題則爲滿洲與山東討論尙未終了日本預備承認滿洲爲中國之一部分惟須保留其經濟上之地位并仍留旅順至山東問題則中日俱受英美之調停在會外磋議現今此事似可得滿意之解决而中國人士則頗有不滿之表示然當知諸大國中决無有主持完全之公道因中國而與日本力爭者第一要着則中國應力自振作耳近因中國問題故或將有九國同盟之組織中國亦在其列後此當有利益可得今中國差可自慰者則咄咄相逼之英日同盟已消滅代以四國協定美國亦加入自可無虞使九國同盟果實現則中國當益滿意矣 
國内要聞 
[山東問題之結束]  
　　日人東方通信社三日北京電云二月三日中國外交當局與外國新聞記者會見時發表華府三代表通告關於山東問題之决定大體如左（一）膠州交還中國（二）海關完全歸中國管理（三）日本放棄從前德國所獲得之權利（四）公有財產無條件交還中國但在日本佔領以後所建築者須以一定之價值由中國償還日本道路自來水公園衛生機關全部歸還中國電燈廠屠宰塲洗衣廠歸中國所有招商承辦電話收歸官辦（五）中國允將膠州開放爲商埠准外人自由居住經營商工業及其他合法職業日本允不在該處設專管居留地或共同居留地在日本佔領時德人及其他外人依正當手續而獲得之財產槪尊重之此事由中日兩國會同設委員會决定之（六）爲完成順濟高徐兩路起見必要之資本讓歸國際資本團承借烟濰鐵路歸中國自辦若需外資時亦由國際資本團承借（七）一俟中國警察隊完成時日本當速撤退鐵路守備隊日本撤兵儘三個月内漸次依部分的行之但至遲不能逾六個月青島守備隊應於移交後三十日之内完全撤退（八）青島芝罘間及青島上海間兩海底電綫交還中國日本保有青島佐世保間之海底電線其青島濟南間之無線電報於日本撤兵後交還由中國秉公給價（九）中國允將舊時德國所着手經營之淄川坊子金嶺鎭三礦作爲中日合辦但日本之資本不得超越中國資本額（十）鹽田由中國備公平之價值贖回關於青島濟南間鐵路問題中日兩國代表議論甚多不易决定旋由英美從中調停始得協定如左日本允中國以國庫劵於十五年内贖回該路但中國若於五年後能一次付足該欵則得立即贖回該路督辦由中國任命之在未贖回以前由日本置運輸主任至會計主任則中日兩國各置一員 
　　星報一日華盛頓電云國務卿休士氏在全體大會中宣布魯案問題解决條件按此項條件前經公布其中規定日本於六個月内以前德國租借地連同魯省公共產業無論其爲前屬德人或後由日人建造者均交還中國惟日本所用之修理費應由中國償還日本並允以魯省鐵路交還中國作價五千四百萬金馬克外加修理費該路以華人爲總理日人爲車務總管並用中日會計員而具共同之權力沿路日兵均將撤退 
　　國聞通信社華盛頓電云討論許久之山東問題業於今日（三十一）結束自昨日經七小時談判之後今日復作短時間之會議决定膠濟鐵路五年後用國庫券收贖未收贖期内由中國政府選任日籍之會計及庫務總管各一另任中國會計員一人副車務長一人以上各員均受中國所任鐵路總辦之調度此項議决結果已通知休士及白爾福二氏明日報告於大會 
[奉直競聯西南之消息]  
　　某通信社得廣東電云孫派機關通信社報稱日前梁士詒與張作霖派代表二人來此交涉欲與南方協力討伐吳佩孚以謀解决時局一面吳佩孚亦派陸軍中將黃申薌來此請討張氏陳炯明對之提出二條件如左（一）一致擁護孫總統（二）將來誓須服從西南政府因正式政府而謀中國之統一各代表遂各各通告其首領聞一二日前吳已有一千餘字之長文回答寄到黃氏處矣 
　　另一消息梁士詒代表張作霖派岑學侣說粤助奉攻吳又派陳其瑗來聯絡西南蕭耀南亦派黃申薌來粤爲吳向陳（炯明）表示一致對奉意並云吳願爲辛亥年之段祺瑞陳（炯明）對兩方發表意見（甲）一致擁護孫中山（乙）今後須服從西南正式政府從速出兵爲西南前驅否則西南一致征討前二項辦到恢復國會統一政治各條自然迎刃而解 
[盧浙督請布魯案贖路情形電]  
　　國聞通信社北京通信云自吳佩孚以魯案問題詰責梁閣後梁士詒請假求去而奉天張作霖電請公府宣布魯案交涉眞相頃聞府中又接到盧浙督來電亦請查明宣布以重責任電云竊維内閣更迭中外具瞻梁假顏代已奉明令海内喁喁自以繼任得人爲望然共和國家内閣負責此次梁閣經吳使詰責於先各疆吏責難於後咸以借欵贖路爲主因雖經通電解釋國民尙屬懷疑永祥之愚竊謂設有其事則梁閣豈能以乞假下野聽其諉卸且不惟梁總理個人應負責任即全體閣員亦應公同負責應請鈞座將總理梁士詒經辦魯案贖路情形迅飭查明詳爲宣布蓋此案眞相不明内則墮政府之尊嚴外則啓友邦之誹笑况全國上下現以籌欵贖路爲救國惟一之主張積極進行不容稍緩若不亟爲宣布則外間不明眞相國人何所適從迫切陳詞伏乞鑒核施行 
[西藏問題經緯之槪說]  
　　三日上海日日新聞云山東問題以上中國之大問題即西藏問題初非華府會議中之問題焉然中美兩國間微温的交涉若斷若續最近一月中旬北京政府向英國公使提出提案十條英國公使亦傳提有對案此時該問題之經緯加以槪說非偶然者也 
　　（一）最初的國際關係英國注目於印度之鄰境西藏由來漸矣海施金古及盆古爾政府之總督時代約在乾隆三十七年布坦番族脅迫東印度公司所領地域該國求西藏有宗主關係故海施金古因此機會而開交通於西藏兩遣使者至藏苦心折衝卒於一七八○年卽乾隆四十五年結部分的通商條約彼猶熱心策畫對西藏通商之進展一七八四年海氏歸朝無何兩方之關係悉瓦解一七九二年即乾隆五十七年尼泊爾番民侵入西藏清政府認爲出於英人之煽動嚴禁西藏與印度交通西藏遂爲世界有名之閉鎖國矣（譯者按西藏爲中國領土之一部原不能稱爲國日人稱爲國者無非故弄筆墨耳讀者注意） 
　　（二）哲孟雄條約邇後數十年間中英間幸未别生問題詎英後以中國之附庸緬甸及哲孟雄歸其勢力範圍因之中英間又發生外交問題一八七五年卽光緒元年雲南之英國探險隊員麥嘉禮被害因此中國政府從英國政府之要求一八七六年即光緒二年訂立烟臺條約該條約之附約則載明年英國特派探險隊至西藏中國政府須發給護照並將約旨行知各該地方長官及駐藏大臣此實中國承認藏印交通之發端也然一八八六年即光緒十二年中英兩國訂立關於緬甸西藏之條約中國於緬甸尊重英國之主權並約將前記烟臺條約所約之派遣西藏探險隊事作爲中止一八八八年卽光緒十四年藏兵侵入哲孟雄藏英間開戰英兵侵入西藏中國政府一面命駐藏大臣誡諭藏兵一面與英國公使磋商辦法漸得停戰英乃要求訂立條約中政府亦認有劃定境界之必要一八九○年卽光緒十六年三月十七日在喀爾喀泰由印度總督與中國方面之全權駐藏帮辦大臣升允訂立藏印條約（又名哲孟雄條約）八條（條文從略）由是至一八九四年卽光緒二十年開放西藏藏人不服不但此約不能履行蓋固持其閉鎖主義英公使雖頻頻督促中國政府然終無效所謂開闢市塲者亦有名無實之空言耳 
[關於蘇省振務之京訊（一士）]  
　　當舊曆新年之始一般社會方從事於娱樂而旅京蘇人則以本省去年災情重大力圖救濟冬振告終春振開始未敢一日稍逸在京專辦振務機關如所謂江蘇水災籌振會所謂振務處雖國立私立性質各有不同而對於蘇省救濟事宜則無不特别注意茲就最近見聞所得條述如次 
　　振欵匯蘇之數自旅京蘇人組成水災籌振會以來一方對於政府所專設之振務處多方接洽一方籌辦種種游藝會如中央公園之游藝助振外交大樓之跳舞助振均已於去年舉行兩會所得之欵計滙寄蘇省者外交大樓五千元逕寄省長公署中央公園四千元逕寄上海蘇省義振會據聞兩處劵欵尙未完全收齊此僅就已收到之成數滙寄耳茲將該會致上海義振會電文錄下上海蘇省義振會馮夢老鑒前由外交部跳舞會代滙振欵五千元寄省公署茲又由中華儲蓄銀行匯一千九百元農商銀行滙二千一百元均寄貴會兩次共寄九千元乞分别接洽查收並希收到後電復江蘇水災籌振　漾該電係於一月二十三日發出即舊曆除夕前三日也 
　　支配各省振欵成數振務處係政府特設籌振機關對於各省應發振欵孰多孰寡有秉公支配之權前次海關附加稅餘欵三十八萬於去年十一月間分配南方被災各省蘇省計得三十八分之七一時江蘇水災籌振會大鳴不平認定蘇省災重振輕振務處支配不當除具公函陳述外並迭舉代表到處面質且因此與辛酉被災各省救濟聯合會大起爭議迨去寒海關附加稅續收儲存之欵計　總數已逹一百五十萬兩合國幣約二百二十五元首由江蘇水災籌振會具文呈請將該欵迅予撥發被災各省並分函日本小幡公使請其會商公使團轉知滙豐銀行將該欵撥交振務處蓋因欵存匯豐而小幡適爲公使團領袖也自是振務處乃有財務委員會之續行組織會員爲中外兩方人士蘇省代表被推任會員者爲唐宗愈彼蓋一方爲辛酉聯合會代表一方又爲江蘇水災籌振會代表也當各省代表舉定正式會議未開各代表預行集議之時關於核定各省振欵成分屢屢不决蘇籌振會乃函牘紛馳一再聲叙前次第一批振欵支配不平此後無論如何不能再蹈覆轍並提出種種災况表册圖畫閱者無不動容迨委員會正式開會討論數次至舊曆年底始將各省振欵分配成數議定計江蘇百分之十八安徽百分之十八湖南百分之十一山東百分之十浙江百分之八湖北百分之八貴州百分之七四川百分之六陜西百分之五江西百分之三河南百分之三甘肅百分之三直隸百分之一旅京蘇人以此次委員會所支配之成數雖未能逹到彼等所預定之目的然爲尊重互讓精神起見亦不主張再行提起抗議矣 
　　爭議匯欵問題此次振務處財務委員會支配第二批振欵係照二百餘萬元撥發仍留餘欵十餘萬元江蘇照百分之十八分配應得三十九萬餘該項振欵旣經决定應即議及滙交問題在外國人方面主張全數滙寄上海華洋義振會而江蘇代表在會者則主張全數滙寄上海蘇省義振會雙方意見相左一再爭持近聞有人調停依照第一批振欵滙蘇成例華洋義振會與蘇省義振會各得其半但蘇代表仍堅持全數寄蘇義振會之說同時江蘇籌振會有電致馮夢華文曰上海蘇省義振會馮夢老鑒振務處支配二批振欵由財務委員會議定蘇約得三十九萬餘外人主張悉匯華洋義振會蘇代表力主匯寄貴會現尙爭議未决務乞貴會迅行電處力爭以免荒政大權一再旁落切盼江蘇水災籌振會號馮氏接到此電後即據以電振務處文稱接北京江蘇水災籌振會號電查敝會辦理江蘇内省災振冬振一役擇尤查放者將逹二十餘縣災情較輕補助者十餘縣散給冬振欵已五十萬有奇轉瞬接辦春振已辦各縣必須增加未辦各縣則又紛紛請辦加以圩工平糶需欵甚鉅糧價過貴來日方長約計非加二三倍不能著手尊處旣支配蘇振自應悉數撥交敝會以一事權而資救濟務乞鼎力維持期逹目的而後止蘇省幸甚災民幸甚一面並電覆江蘇水災籌振會請其始終匡維聞籌振會又有公函逹振務處矣 
　　以工代振作罷前由江蘇運河督辦張季直等電請内務部振務處將蘇省應得振欵撥運河工程局充修圩建壩之用以便以工代振並於舊曆年底派黃次山武霞峯入都商榷此事但經振務處財務委員會議决認爲以工代振窒碍滋多仍以撥放春振較爲有益因一致否决黃武兩氏已趕於年内出都返蘇 
　　請撥麵粉麩皮免稅照費去寒曾由江蘇水災籌振會呈請財政部將麵粉麩皮免稅照費全數撥充蘇省振濟災民其理由（一）以該欵前經准撥湘省作一次救濟之用現已停止（二）以麵粉工廠多在蘇省境内移此業經立案之振欵用振蘇省被災之人民自屬正當惟呈文遞入多日未接批示日前該會復有電致南京振務處略稱麵粉麩皮前經財政部撥振湘省現已停止本省待振孔殷亟應援案請撥况麵粉工廠多在蘇境移彼振此尤具有充分理由除由會呈部外務請貴處卽日電部請如數撥發至盼云云想南京方面當已有電逹部矣 
[哀鴻徧野之中國]  
　　災民一千五百萬 
　　國聞通信社譯字林西報云各國際賬災團體之代表近集會於北京經互相將本人調查災情報告之下悉本年中國災况之奇重竟出於意料至爲駭異計自去秋淮 
 
 
 

Page 11

 
 
河黃河潰决以後魯皖蘇豫四省悉被水災據山東新近報告該省尙有大多數地方餘水尙未退去更以黃河結氷之結果河堤多有倒坍氷底之水溢入堤内人民當此零度天氣之下多登屋頂以避水狀至悽慘且因結氷之故致修堤一事至覺困難而人工亦不易召集湖南西部旱災綦重據沅州來訊人民已有餓斃者受飢者以萬計其須立加振濟者約十萬人兩月之後且當增至五十萬人來訊並云苟此輩不立設法救濟則余等（振災會份子）將離此地决不忍坐視人民之餓斃有名李提耳者曾親見災民食人之事更有若干人民則溺斃或毒斃其子女以免其受凍餓此吾人所日常目見者云云鄂省被災最重之地爲沿漢水之地及沿長江地方之一部據敎會中人報告該處災况之重實爲五十年來所僅見現國際振災委員會所承認被災之省分八卽蘇皖魯湘浙鄂豫陜各省此八省之中受災至重者共有一百二十八縣較輕者一百三十五縣被災人民一千五十萬零八千人此外據可靠消息四川亦有要求振濟災情正在調查中貴州之被災亦爲事實其原因係因種植鶯粟之地過多兼之土匪横行故人民亦不免於流離顚沛惟國際振災會之目的祗在因振自然力而發生之災不賑因人事而發生之災故貴州自不列入災區之内甘贛兩省亦曾告災惟外人未能證實其說國際振災委員會查勘各省被災情形之結果可於下列表中見之 
　　省分　被災原因　最重縣分　較輕縣分　被災人數 
　　江蘇　水　　　　一九　　　二六　　　三○○○ 
　　安徽　水　　　　二○　　　二一　　　三○○○ 
　　山東　水　　　　二二　　　一三　　　二八○○ 
　　湖南　旱　　　　二一　　　一六　　　一五○○ 
　　浙江　水　　　　九　　　　一七　　　一二○八 
　　湖北　水　　　　一七　　　二一　　　一五○○ 
　　河南　水　　　　二○　　　二一　　　一五○○ 
　　陜西　水　　　　未詳　　　未詳　　　一○○○ 
　　總計　　　　　　一二八　　一三五　　一五五○八 
賑災最覺困難之時即在本年之春緣各種欵項至是行將耗盡現合振災附加關稅並計僅有欵五百萬元但因防止最慘酷結果之發生所需之欵乃倍於此故國際賑災委員會正在四處張羅云 
[駐華美使更迭消息]  
　　内調爲外交次長 
　　國聞通信社譯大陸報北京通信云據此地接到美國方面可靠消息駐京美國公使舒爾曼行將調回華盛頓繼福來玖氏任外交次長福氏已被任命繼韋樂克氏爲美國駐比公使韋樂克氏爲前多倫都城之市長因主張劃分都市街車制度於政治範圍以外得勝而有名於政界者也前述之美使内調消息現尙未能證實昨日（三十一）據美使館聲稱此種消息係政界所得新聞該使館並未直接接到該公使友人則甚願該公使仍留原職但各美國報紙旣悉登載此種消息則舒使内調或終爲事實也云云 
[山西通信（歐滄）]  
　　模範省市政一斑 
　　山西全省繁盛區域在省南則爲河東在省北則爲大同在省會則曰太原然省以外無所謂市政也太原則市政雛型粗具正在進行中惜無專門人才以經營之耳考山西新政萌芽之市政實昉於前清末葉時山陽丁寳銓氏撫晋闢馬路置公娼設電燈廣學校晋人耳目爲之一新治警政者爲連心源氏才大心細不騖鋪張不沽虚譽惟孜孜以求進步至今晉人士多稱道之民國十年來治市政者其績效莫或逾於連氏也然而閻錫山氏能就其基礎擴而充之難能亦可貴矣市政在歐美純然採獨立性質因其所轄敎育消防衛生建築風紀勞働娱樂諸項與國家行政社會安秩有密切之關連苟不脫離省公署勢力範圍凡所設施未必遽臻妥協廣州市制純粹取獨立性質市長下分立五局五局又分科辦事詬病者或詆其迂緩然廣州市政之成績實爲全國冠非偶然矣山西似尙不足以語此清末洎民國市政操自警政當局而以行政衛生兩科董其事迨去冬始有太原市行政公所之設置機關成立績效弗彰與警廳權限亦未劃清其或閻氏有志改進尙在規畫中歟未可知也然而太原市自治行政章程一百八十五條固已燦然大備矣 
　　太原新政以修築馬路爲最早丁氏鑿新南門（今易名首義門）以與正太鐵路相啣接全城區域遼闊綜計現有馬路占全城街道十之七丁氏原築者約十之五閻氏續修者約十之二馬路面積之寛狹就原有街道而整理之以故寛狹頗不一致大南門橋頭街柳巷諸處經久未修凹凸失平行人頗感不便其爲欵絀停止進行耶抑督察者之疏於營繕耶 
　　模範商塲爲市政必需之要素曩日之太原零星商販任意陳列營業旣不便利管理復感困難記者十年前曾目覩其雜亂無章矣今則居然有模範商塲數處此則不能不歸功於閻百川氏所謂模範商塲者一爲大中寺一爲開化寺面積最大居城之中心建築新式洋房佈置取法北京之勸業塲青雲閣賓宴樓東安市塲商家各業具備國貨洋貨紛然雜陳焉模範商塲太原商業之中心也 
　　公共衛生太原似在講究不講究之間馬路上清道夫勤於灑掃街道一望尙覺修潔全城無自來水公司之組織飲料尙嫌其不清潔太原本有苦水甜水兩種井治飯飲茶用甜水苦水僅以洗衣滌器潑馬路而已全城四警區各街巷之官公私厠所多至一百四十餘處官有者逐日由清道夫洗滌尙屬潔淨其屬於一巷一家之私有者污穢狼藉不堪中產之家猶知洗澡掃除貧窮下户面目黧黑終年不一沐浴實於衛生有礙中和市塲者在橋頭街一下流社會食飲聚處之塲合也所售食品飲料臭惡不可嚮邇即此一隅大足代表山西貧民家庭生活之狀態晋省以模範稱於國者此等事警廳未一干涉取締斯眞怪事至於公立醫院以舊日衛生醫局而改造之易其名而已辦理不甚發逹彼西人在晋所設之醫院信用設備何止超越山西醫院萬萬 
　　太原電燈本商辦性質取費雖廉而半暗半明程度與北京電燈爲魯衛之政小販於沿街賣肉賣菜似屠獸場菜市尙付闕如有之亦未能認眞實行火政則警廳有消防隊之組織維商與民從未聞有如上海蘇州之救火會者記者游聖廟之頃覩消防器具數事槪破朽不適用幸太原少火警耳浸假如廣州市大火之多晋民其何能免焦頭爛額生命財產之損失將何如乎 
　　晋垣妓女之多不亞於開封石家莊鄭州等處丁氏撫晋設置之初而安置於小巷子老學究多詬詈之嗣因青年學子商店夥徒病花柳者日益加多且小巷子與東西羊市接壤該處良家居多人民頗厭苦之咸以遷地爲良爲請甲工校呈請於前試驗所陳情於後閻氏乃徙之南城舊滿城該處幽曠僻靜民居較遠一可免與繁盛處所民衆雜居一可振興舊城街一帶之市面誠一舉而兩得也新修街巷數道聚各妓而圈之一隅計頭等妓館五家每家規定二十三間二等妓館七家每家規定十六間三等妓館二十六家每家規定十五間尙有所謂二等半者附入三等焉並在附近設濟良所一以救濟被虐之妓女妓院移徙以後花柳之病不加少而秘密賣淫則較稀矣 
　　公園爲正當娱樂之塲所民初·海子邊本有一區嗣因游人稀少榛莽荒蕪閻氏乃於文瀛湖陳列所附近斬棘闢蕪雜蒔花木作爲公衆娱樂之所入夏游人甚盛四望亦宏敞可喜 
　　綜如上述太原市政視數年前誠不能不謂爲進步閻氏今更委邢殿元君專辦市政此後當必有一番新氣象惟市政專門之學也廣州孫科氏市政之成績蔚如則以其係美國市政專科畢業故邢殿元君視孫科氏何如不可知然記者則固稔知其非市政學專家也（一月三十日） 
[汴敎育界暗潮之醖釀]  
　　一中敎務長辭職之反響 
　　吾汴敎育界近來屢起風潮不脫下述兩種因果一爲敎職員與官廳意思之衝突一爲學生與敎職員意志不能十分水乳致演成兩方相持罷課矌時之活劇前之工專甲商女師均是茲聞省立一中忽亦大起暗潮該校敎務長李氏本北大英文系畢業平昔素提倡新文化兼領女師敎務學生界亦多愛戴自該校校長吳氏就選省議員辭去校職後敎廳遽以敎員何氏提升校長李近因撤換法文敎員某氏致引起全體敎員同盟辭職當道乃諷李引咎自辭李以計劃掣肘去志早堅而學生方面則又一致挽留堅不令去大有願以全體作爲後盾之勢現已與反對李氏敎員及何校長等爲具體的談判并宣言李氏若被迫而去則學生將易其道以迫現校長及諸敎員大槪最後之手段仍不外今春開學時之罷課也校中某君語余如此事無妥當辦法瞬刻授課將有二次風潮發生又悉李之所以被擠固不僅因撤換法文敎授而起蓋李之施設專取新式適合於學子之意志而違反一般同儕之理想故倡同盟罷工以制之同時汴垣南關濟汴學校校長美人愛理思對李素所仰佩有聘李之議而一中學生大部分亦有挽李不遂擬全體加入汴濟肄業之說當道刻正派員嚴查此事以憑核辦 
[閩省查禁烟苗之報告（續）]  
　　王烟禁大員大貞此次抵閩查烟厲禁月前履勘閩南一帶烟苗均告肅清擬即於日内由厦赴省再轉上海回京覆命再由鄂而皖厦中軍政紳商學各界特於日前假商務總會開會歡送其歡送詞大致謂大員抵厦以後親赴漳泉兩道所屬内地各縣逐一查勘蓋已兩閱月矣一般社會咸嘖嘖稱道大員此行成績昭著究竟此兩月間大員所歷之狀况如何查禁之事實若何各處人民對於大員之查勘查禁實際上之奉行如何心理上之觀念如何均足以爲吾閩年來烟禁之標影與後來烟禁之趨勢之凖的一般心理咸亟欲一聆其情况想今日大員對於此會亦必欲述其大槪以告語羣輩所謂今日之會有莫大關係者在此雖然話别之情緒當亦人情之所不免特不敢偏重於此而略其莫大關係之所在將來吾閩禁烟之果能自是肅清將以此歡迎歡送兩會爲永遠紀念惟大員垂察云云王氏答詞係屬報述先後查勘情形曰自上年十一月間由省出發逕到厦門卽偕陳韻珊道尹先赴晋南兩屬擇要履勘所有前次發生烟苗各處尙有剷而未盡者經令各縣嚴切凈除當時韻珊道尹以别有要公先行返厦大貞循途察視復於晉南交界亦查有未經剷盡之地又經立令各縣嚴剷拘犯按法懲辦各鄉聞風知畏旋亦拔毁無遺其與南安接壤區域則爲安溪永春等縣雖經收復而散匪仍出没無常誠懇該縣有所藉口鄉民仍復下種遂由南安逕赴安溪　進而至永春其間越谷攀山頻經艱險未敢稍有懈怠巡視百餘鄉足跡所經均無發現旋赴惠安次及仙遊再轉莆田因惠晋交界前者發現甚多兼有匪徒包種立令各縣會隊往剿查剷凈盡仙遊全境往年種烟頗多外人尤爲注意今則絶少下種由仙抵莆沿途詢察更無毒卉莆邑英美敎士佳爾遜郜温柔等約集就地士紳敎友及學界人員開會歡迎僉稱仙莆兩邑本年烟苗經各敎士遍查實無發現曾經福州萬國拒土分會函詢業已照覆是此次雖未邀同外人會勘而該敎士等中心悅服實已流露言表計周歷泉屬各邑行經月餘始返厦門復偕韻珊道尹前赴同安該縣爲產烟最盛之區親歷各鄉及派員履勘均無遺留次日再赴馬巷翌日復赴灌口又一日起集美鄉從前雖各有發現實完全肅清承陳君嘉庚率領敎員男女學生二千餘人集會歡迓略謂本届烟苗實已剷凈此查勘泉厦各屬之經過情形也上月杪轉赴漳州偕汪聘耕道尹先赴龍溪縣之天寳鄉一帶查勘均無烟苗隨轉南靖縣巡視數十鄉均無餘藥再至木棉菴逹漳浦界該處崇山峻嶺不易下種且經該縣敎士先期密查委係凈絶復偕道尹赴石角東逹長泰縣界訪查前有私種均早毁除旋至海澄親歷四鄉遍野嘉禾遺根尙在亦無烟苗情事其餘各屬均經先後派委明密查訪並此次加派專員覆勘委實肅清惟雲霄一邑上年粤軍對於種烟禁令稍弛人民曾獲厚利不免故態復萌本届竟爾聯鄉集會抗拒查禁經督軍派兵鎭壓仍未解散鄉愚無知多數被脅自應以勸導爲先冀其悔悟當由龍溪商農敎育各會公具長函痛陳利害大貞復撰擬剴切布告詳爲譬解刷印數千張遍發各鄉社去後旋據龍溪各校長來稱已得雲霄覆函該聯鄉會頗知懺悔并謂剷除烟苗同人無不贊同極願紳商出而調停因復商同臧鎭守使汪道尹曁各會會長公同討論公舉代表六人並由大貞加派委員往爲開導先以剷除烟苗爲第一要義代表及委員業經前往日内當可解决此查勘漳屬各縣之經過情形也其閩海道屬向來種烟極少惟寗德壽寗兩縣祇有發生一二處經委員同地方官查覺立即剷除嚴懲種犯各處聞風知儆實已凈絶其餘各縣委實未經下種均具有切結存案建安道屬各路委員亦經回省以上游地土氣候實不宜種烟且經此次嚴禁委實不敢下種蔡道尹迭電報告亦以此次禁令森嚴無論深山窮谷屢令各縣知事及禁烟人員循環查勘確無偷種情事并由各知事出具切結如有發生願甘懲處復由道尹加具切結送請備核此查勘閩海建安兩道屬之經過情形也又接福州萬國拒土會支會會員函稱本會副會長高智君得上海友人函稱此番遊歷厦門晉江惠安興化至福州所過地方並無烟苗發現美國佳敎士此次由永春至興化一路亦無查見烟苗本年閩省烟禁可抱樂觀現交冬至過已不能下種各縣人民之肯犧牲厚利殆亦禁烟當局執法維嚴故有此良效等語是外人對於我國烟禁實爲注意茲幸吾閩全省綜計可告肅清旣爲大貞初料所不及亦差勉副諸公之期望重非諸公顧全要政協力匡助奚克臻此茲當倚裝待發敢再進一言曰本年烟禁幸告成功而運售與吸亟宜注重雖經大貞會同督軍省長特頒布告嚴申禁令但利之所在人所必趨善後防維尤不容緩此間軍政長官對於茲事現極認眞地方各界同具熱忱大貞亦正妥籌辦法擬即赴省面商督軍省長通令各縣籌設戒烟局以除痼疾實行新刑律以杜覬覦大貞此身雖暫離境此心未敢或忘况閩爲鄉邦實關痛癢竊願諸公本除惡務盡之心共同畫策必使毒燄從茲掃滅死灰永不復燃是則馨香禱祝者矣云云 
[九江近事]  
　　帮辦江西軍務贛北鎭守使吳金彪去歲應曹仲帥電召赴保已於臘底返潯度歲其接洽内容無從探悉惟聞仲帥已與吳使訂蘭譜交總不外取聯絡主義團結直系勢力蓋九江扼長江中樞爲江西門户吳使鎭守是邦於茲七年平日遇事雖無所表示而當此多事之秋則不能不有所接洽也 
　　陳督軍夫人於去臘底由天津起程趕赴南昌度歲過潯時雨雪交加沿途泥滑不堪兵士搬運行李不堪其苦惟官吏接差則事奉惟謹警廳長縣知事在江干鵠候數日終夜不寐以此證諸王承斌督贛說可知其未必確實蓋陳督若有更動消息决不卽迎眷來贛也 
　　南潯鐵路總理蔡儒楷本擬去臘返津度歲嗣因專候熊迪保來潯接任坐辦以專責成熊於臘底到局方始給委並委黃明之爲會計科長鄒邦玨爲營業科長其餘各職員均漸次更動因是遲至元旦日方始赴津至該公司一月份應發薪工因借欵困難未能發給即李前總理手發出期條亦僅兌二成 
　　省立第六師範經費省庫積欠頗多以致負債累累無由償還不得已於去臘要求財政廳批交九江縣知事撥欵一千元接濟張知事因無欵可撥頗形困難該校校長　昌樞情急於除夕日至縣署拍案大駡催逼甚緊　不取欵不止嗣經勸學所長蘭庭徐出任調停向商會及地方學欵下借洋七百元了事惟聞該校因領欵困難今春仍有不能開學之勢 
　　潯埠自民國二年以後凡遇舊曆新年各家仍照舊習燃放爆竹異常熱鬧較陽曆新年有加去臘因生計窘迫銀根吃緊市面頓形蕭瑟除夕爆竹之聲較往歲減少數倍聞商界除糖業而外其餘大半虧本貧民幸得善堂散施寒衣米票藉度殘年 
[杭州快信]  
　　杭州造幣廠呈請開鑄輔幣案各商會雖紛紛反對惟省長督軍昨已指令照准聞先開鑄兩毫續鑄一毫該廠並有定十一日開爐說 
　　淞滬何護軍使來浙已三日隨行者有廖守忠汪慶辰本早返防因連日各界請讌是以留滯 
　　沈省長昨召錢塘道尹張鼎銘到署密商某要公 
　　軍警衝突案内之警察陳其高送還警廳發落後昨已移解杭地檢廳歸刑事解决 
　　菸酒公賣局昨委陳鍾嶽張景義朱文熙汪原澄施灝然陳其林李郁芬爲各區查缸員卽日分道出發 
　　孝豐省憲促行分部昨報告到省業於上月二十二日成立推定潘上罃俞仲祺等十人爲講演科幹事侮占先等三人爲分發部幹事金聘三爲文牘幹事潘攸爲會計幹事顏濟唐及潘上罃爲常務幹事 
[袁希濤促進義務敎育書]  
　　袁觀瀾氏爲義務敎育事通函云敬啓者本届義務敎育期成會因新學制討論會之便特開臨時大會竊就個人管見所及略陳一二以備本會同人之參考本會成立半年以突遘秋災各縣義務敎育之進行大滋阻礙統計因災展緩之縣在全省中當居多數目前籌辦之事或尙無多惟下半年如何進行此時似宜早爲籌備故此次會議仍不能不認爲重要之舉義務敎育能否分期進行以籌欵是否有着爲斷對於下半年籌劃欵項之事本届可先提議討論或合詞陳籲當局或籌議辦法各就本地方請求但在被災地方其實行收欵可待之幾稔之後宜先預行聲明以免發生窒碍養成敎員爲推廣小學之根本以前分期籌備祗有小學增班之計劃而無師範養成之具體計畫擬請於此預備時期爲較詳確之籌計庶根本鞏固進行自易收效除俟開會時敬聽到會諸君子發抒偉議外敢陳一得統候鑒裁祗頌公綏不備袁希濤敬啓 
　　尙有要聞二及地方通信轉入後頁 
雜評一 
[奉直與南北（默）]  
　　奉直爲梁事競訴於北方當局而北方當局則曰對奉對直一視同仁則奉直對此一視同仁亦無可奈何也奉直競聯南方當局而南方當局提出二條件不問奉直從者助之亦不啻表示一視同仁則奉直對之亦無可奈何也 
　　然則爲奉直計除兩方各盡其所有直接一决勝負外無他法矣第欲直接一决勝負則必須先自量度其力究竟有無把握而後動今之盤馬彎弓故不發其猶在量度之間乎奉張已兩次通電而奉系之督軍將領猶不遽發響應之電如直系督軍將領之響應吳電然此卽奉系尙在量度之一證也奉張二發通電而直系方面不即起而發攻擊之電者亦卽直系尙在量度之一證也此兩種之電一旦拍出則直接决勝負之日近矣 
 
 
 

Page 12

 
 
國内要聞二 
[江蘇義務敎育期成大會期]  
　　時間......二月二十五日 
　　地點......南京中正街講演廳 
　　江蘇義務敎育期成會爲開義務敎育大會徵集議案特通告期成會全體會員云敬啓者查新學制討論會第二次大會業經敎育廳召集各縣敎育行政人員於二月二十四日在寗開會並先於二月二十三日開講演會本會擬乘各縣敎育行政人員到寗之時依照江蘇義務敎育期成會總則第五條之規定於二月二十五日（夏曆正月二十九日）上午九時在南京中正街講演廳開常年大會執事如有議案應請於二月二十日以前寄會以便油印分送届期並請準時惠臨無任盼望云云 
地方通信 
[松江]  
　　兩工場營業槪况松地官立工場有省立十工及縣立工塲兩處縣立工場專營染織木漆等工成立甫滿二年營業尙稱發逹十年度營業總額約萬五千元獲凈利三千金省立十工則營搪磁工藝出品頗佳去歲該場陳列南京物品展覽會之出品得優等之保證惟消路極爲呆滯聞去歲一年中祗在南京消售二千餘元現在場中積存之貨約值三萬金以致資本周轉不靈有難乎爲繼之勢聞商家所以不願承銷該塲出品由於所定貨價較外貨稍貴之故至其所以定價較高者則以一切開辦所費皆思取償於此故不得不抬高貨價也 
　　女高小開同學會縣立第一女子高小校於古曆正月初六日開畢業同學會以聯同學感情惟是日適值天雨到會人數不多爰由在會同學决定重發通告定古曆正月十四日開一談話會討論會務進行 
　　小敎緊念會記事昨日小學敎育聯合會假座市公所開緊念會是日雖雨雪交作而到會敎員仍有十餘校之多茲記其議案如下（一）上届議决在本月十五日以前召集市行政會議共商籌欵加膳一案現在爲時已迫當如何進行俾逹目的案議决公推代表面晤本市學務委員請其於十日内確定市行政會議日期再邀集全市紳學領袖從速籌措期於本年第一期發欵隨同發給（二）本會提出加膳問題後當局雖已接受此項動議但藉口市欵支絀而僅以不足數了事者本會應取如何態度案議决依據縣敎育會議每敎室除經常費外津貼膳費洋四十元之議决案照現時生活程度計算尙屬艱難無可核减 
[蘇州]  
　　債權人開會蘇城惠商銀行於舊曆年底倒閉後各債權人於前日下午假西百花巷總商會開會討論進行辦法○當由債權團延請之俞律師報告調查該行所倒總數約五萬餘元計皮市街八號英記洋四百元都亭橋乾豐恒一百五十八元七角七分山塘白姆橋洪德米棧内麟記六百九十四元零雲記儲蓄洋三十元閶門同仁和綢緞莊華俊人經手同善記洋一百○三元五角六分鈕記儲蓄洋三十一元八角二分俊記活期洋十元○五角尤康記活期洋二千五百元宙記活期洋五元西中市天益豐洋二萬一千八百六十二元一角六分皮市街八號陳桂記洋二千五百元陳峯記洋二千八百元山塘半塘橋元吉洋六百○九元盛家浜元號俞律師經手陳裕記一萬六千元寳林寺前三十一號唐金鈴洋一千元虎邱大街屢豐米行洋二千○七十五元零嘉餘坊巷三十三號李魁記洋三十元東中市鴻昌洋一千○十元又振泰洋燭店貨欵錢三十二千七百四十八文磋商良久决定先行快郵代電上海總行請其派員來蘇清理茲將快函錄下上海惠商銀行鑒蘇行倒閉行長程海平捲欵逃匿今已逾旬置諸不理各債權團血本攸關羣情惶駭望速派員來蘇清理以全貴行信用否則惟有來滬交涉請速復電蘇商會轉知爲盼 
　　自殺歟被害歟太　鄉民金阿榮與薛積福合夥來蘇販賣襲糠於去歲底泊船盤門興隆橋某茶館河埠詎金阿榮前晚忽仰臥於船艄血泊中身死屍旁遺有銹鈍菜刀一柄喉間右面有形同而深之傷痕一處昨經該處地保得悉當即投警區報告由一區先將薛積福並菜刀解送縣者一面由該地保報縣請騐 
[鎭江]  
　　海軍借餉已解决海軍開赴十二圩商截鹽稅各節迭誌前報茲悉海軍欠餉問題經財海兩部商定指有的欵按月給發事已解决軍艦將所扣鹽船已一律放行聞駐圩應瑞楚泰楚謙各兵艦均於日昨開駛過鎭同回上海而兩淮鹽務亦恢復原狀矣 
　　新委捐員蒞鎭全國紙烟捐總辦汪君現委沈君讓充任鎭江紙烟捐查騐員該委業於一日到鎭並就城外薛家巷南首設局辦公 
　　小河鎭發生盜案鎭郡之東小河鎭王有富家於前夜二更時突被匪徒撞門而入持械恐嚇翻箱倒篋搜尋物件經王呼喊隣人聞聲趕至援救匪等即鼠竄而逸現聞王已開單報縣勘緝矣 
　　築壩疏濬運河江北運河由馬棚灣至高郵止年久淤淺亟須疏濬以興水利現經運河工程局籌撥鉅欵招集下河各縣災民按段挑濬以工代振並在高郵馬棚灣兩頭築壩已擇於本月一日興工矣 
　　陸榮廷來遊三山前兩廣巡閱使陸榮廷昨晚乘滬寗車由蘇來鎭隨行者有粤海關前任監督田某俞某等十餘人現庽東塢街新大方旅館計包三十四號等房間十四幢聞尙有二十餘人將隨後來鎭陸氏抵鎭後即以電話召兩淮鹽運使丁乃揚來鎭聞陸氏自云此行並無别事不過欲籍舊曆新年遊覽三山名勝耳 
　　浸會堂大興土木鎭江南馬路浸會堂已在鎭傳敎多年茲因舊址不敷應用特以二萬金重行建築一三層樓洋房第一層爲該堂女學講堂二層爲大禮拜堂三層爲添辦小學之用現正動工建築大約暑假前後始可竣工 
[揚州]  
　　錢業贏餘紀客歲凡百事業都受水災影響無甚可紀惟錢業爲操金融界之牛耳頗獲厚利各該號之紅賬均已結出紀錄贏餘者如下怡大三萬元恒豐二萬元滙康永三萬元德餘二萬元益源一萬八千元惠餘一萬五千元恒泰祥一萬二千元永昌盛一萬二千元慶源一萬二千元華隆一萬二千元復興源六千元瑞泰八千元兆昌八千元元豐五千元同源信五千元慶和四千元並悉永昌盛以内部股東意見不洽未能循例於財神日上市 
　　鹽船照舊開江十二圩停泊之重儎鹽船前爲軍艦截留未能開駛茲以該軍餉項業由財海兩部指定按月給發軍艦開去前途無阻遂依照舊例一律於一日始陸續開江各運目的地矣 
　　軍電放行鹽船儀徵縣署昨奉齊督電開海軍裁餉問題迭經本督軍電請中央早予解决以順地方惟辦法正在洽商而訂定尙需時日本督軍以商民受困已久系念殊深刻已商定海軍自本日起暫行照常開放鹽船以紓商民之困一面仍電請中央連予指定以維軍心除分電外仰即曉諭商民一體安心樂業毋得再事疑慮滋生事端仍將遵辦及地方情形具報云云即經吳知事出示於十二圩布告週知矣 
[南京]  
　　金陵大學員生雜役之救路運動南京金陵大學敎職員學生雜役等近鑒於外交緊急欲救國須救魯欲救魯須救路欲救路須籌欵已於昨日在該校禮堂開全體大會到會敎員學生雜役等約九百餘人當議决三種辦法分别進行其第一步爲宣傳運動造成健全運動引起國民同情第二步爲籌欵贖路第三步爲計劃辦路除第二第三兩步須與國内外同胞共策進行外刻該校已辦有一宣傳機關藉文字及講演之力將魯案失敗事之膠濟路之重要等廣爲宣傳以期籌欵藉路事早告成功 
[南通]  
　　取消交易所之通告南通張退庵爲交易所擾亂市面特於一月二十九日用通崇海泰總商會名義發通知書云照得世風丕變人尙浮囂自滬通發生各業交易所以來潮流所至無異博場凡爲之夥計者舍其正業終日營營趨之若騖交易不拘細大雖平日自好之士亦復如醉如迷隨手一拍動逾千百及至歲底交割贏者寥寥輸已比比因虧負不能見人者輕生逃匿日有所聞東家受厥賠累破產倒閉不一而足若再繼續交易市面經濟愈失信用營業益受損傷斵喪人心陵夷市面除電請商部將前請立之交易所取消停止交易以維市面而一人心外所有取消交易所原由合行通知爲此通知該交易所須念商市爲電賭博爲輕設再進行必致智愚同敗該所捫心自問安乎不安　忝緯商會凡關於商情困苦奚能緘默不言惟希該交易所就此停止根本維持不勝禱切盼切會長張詧 
　　捐產助　之請奬南通養老院育嬰堂創辦人張退嗇二老鎭江苦兒院徐院長國安現以紗商葛厚之遺囑捐產助公共計一萬三千餘元而葛君家資僅有二萬竟能捐此巨欵實屬可風特於二日聲叙事實函請瞿知事轉呈内部准予褒揚矣 
　　新市塲興工先聲南通自治會爲振興市面起見特將縣城拆卸以利交通業經張嗇老委派工程師孫君支厦測繪新市場圖樣現由孫君勘測蕆事刻已送交自治會張理事長核閱約舊曆二月即可興工 
　　江北哀鴻之佳音江北各鹽墾公司現以連年收成歉薄佣民貧苦不堪去秋洪水爲災遍地哀鴻來日方長亟應籌辦春賑以資救濟爰議定前往浙屬温州地方採購薯乾五千五百石（大豐公司二千石大賚公司五百石大豫大有晋吕四墾牧公司各一千石）運回散放業經呈准通崇海泰總商會發給護照昨已派員携欵首途矣 
　　通俗講演會紀事南通通俗講演會於昨日下午一時假總商會開成立大會來賓不下八百餘人首由主席張孝若致開會詞述通俗講演之重要及由人治進於法治之希望次歐陽予倩演說（和平國民之奮鬭）次蔣希曾演說（國民應負之責任）語頗動聽奏崑曲後由孫東儒演說甲午戰史繼由潘伯英演魔術至四時散會 
[無錫]  
　　陰曆新年之景象共和締造今已十有一年而社會習慣依然尊重陰曆此届新年熱鬧異常元旦日崇安寺等處游人如織至午後微雨游人稍衰一般要貨玩具生意不免稍形减折初二初三初四天晴初五初六雪雨連宵游興頓减惟賭風甚盛城鄉一律一般商舖初五日開市較大商號尙有至元宵日開市者 
來件 
[袁希濤對於新學制討論會地方敎育方面之意見]  
　　新學制草案各省敎育界均在集會討論蘇省亦將集各縣敎育行政界諸君子來省討論以期得適當之解决竊謂地方敎育與此草案相關係者以初等敎育爲最多亦兼涉及中等敎育與師範敎育而學校設置之變更經費負擔之分配尤爲重要茲就個人意見所及將討論要點略述數端周知掛漏尙多亦聊貢獻於諸同志備一部份討論之資料云爾 
　　地方敎育討論要點（一）舊時高小與國民之七年制改爲六年制後年期縮短之討論（二）如改六年制是否以分兩期爲有伸縮餘地（三）如小學分爲兩期在義務敎育未普及以前市鄉立小學是否以設前期四年者爲原則兼設後期二年者爲例外（市鄉亦可設六年小學但以不妨碍義務敎育之推行爲準）（四）鄉村小學及都市爲貧民設立之小學其入學　齡可依地方情形自行規定之討論（五）縣立小學均爲六年並可多設後二年班爲四年小學修了後了升轉（四年小學程度不足者應加一年或半年）（六）縣經費充裕者得補助市鄉立六年小學經費之討論（七）縣經費較充裕者得設初級中學之討論（此節須於開放中加相當之限制以有足用之費額及合格之敎員爲準（八）如用六年制而舊時七年制之小學有一時未便改變者得暫存留爲六年小學後加習一年之用此種設置（子）可加職業陶冶兼有草案内甲與癸之意義（丑）程度較低之小學六年未能升學者可兼有補習性質（爲子類而設者并不妨再加一年）此問題在改制之始似亦爲討論之一端（九）入師範講習所者以年齡與程度之關係應於六年小學修了後加高年期之討論（十）縣所屬之職業敎育可分數項討論（子）小學第四年後之職業準備亦可爲但設四年期之小學於其相當年期中設之（丑）草案内壬癸之職業補習專爲六年小學後設者如但設四年期之小學亦不妨於四年後加以補習（寅）如設初級中學不妨於其中兼設職業科（卯）本要點第八條之子項辦法（十一）初等中等各階叚銜接之討論（子）依草案所分各階叚於兒童升學上是否便利（丑）依各階叚年期於敎科程度上是否已可資應用 
 
 
 

Page 13

 
 
   
 
 

Page 14

 
 
本埠新聞 
[國民代表之最近電]  
　　述日本最後之條件　仍望集贖路欵存貯 
　　國民代表蔣夢麔君來電云中日談話會共開三十四次最後日本方面條件爲（一）日本放棄一八九八年中德條約所定用外人借外欵及材料等權利（二）青島海綫與稅關交還中國（三）德國前所製造之輪艦大槪可以交還中國酌給日本修理費（四）外人所經營之利益與合法公司商團等槪尊得之（五）日本所駐憲兵及軍隊一律撤防（六）高徐順濟鐵道由國際投資其資本條件由中政府核定烟濰路綫由中國資本經營（七）租借地及沿地五十克羅米突綫均歸還中國膠州開放爲萬國海口其内政由中國管理其他數小海口亦由中國開放（八）一鐵礦兩煤礦由中國招公司承辦公司内日本資本不得過中國資本之額（九）無綫電前爲德人所辦者槪交還中國（十）日本無綫電台移撤由中國酌給償費（十一）鹽田由中國購回但日本有每年採買其產出一部分之權（十）（二）中國以三千萬元贖回膠濟路起初五年不付欵五年以後可以一次付清或十年攤還鐵路餘利自交還日起由中國收取在未付清全欵期内須用日車務總管及中日會計員同級各一名由中政府指派局長管轄日本除任用少數車務助理員外不再用别人（十三）所有契據文件槪移交中國（十四）日本不要求在魯省特别利益（十五）電碼不明以上十五條除後三條外均締結條約後三條附載議錄中上述日本條件如中國接收則將通告中國並由大會正式宣布對此吾人或受或拒必居其一該項條件雖不滿意但就目前大勢事實而論已無再進餘地將來吾人或可得更滿意之解决但不知此滿意解决之機會何日可至故弟意現在不如（一）接受上述條件（二）確實得到魯路之管理及膠州之自治該路局長及會計員必須由中國商會及銀行團指選並助政府選委膠州市長如果國人决心我國必能於五年内完全得到魯政自管同時望籌集贖路欵項妥實存貯爲要 
[商聯會籌欵贖路之要電]  
　　集民股爲贖路基金 
　　余日章集欵主任宋漢章收欵主任 
　　國聞通信社云北京全國商會聯合會爲籌欵贖路事前曾擬具辦法通電各省商會徵求意見茲聞本埠商聯會總事務所接到來電後即行電復云中華全國商會聯合會鑒皓電敬悉籌欵贖路本埠已由全國商敎聯合會駐滬辦事處發起擬集民股爲贖路基金並推舉此次華會國民代表余日章君爲集股主任中國銀行滬行經理宋漢章君爲收欵主任即日實行此外各省埠各照本地情形組成贖路集欵機關一致進行並將尊電轉致各省商會查照矣合先電復中華全國商會聯合會總事務所江 
[滬何浙盧通電之應聲]  
　　贊成財政公開 
　　國聞通信社云比以内閣及魯案問題頗令政治界顯呈活氣茲從政界方面覓得有關係之要電數通特錄於下 
　　曹錕復何護軍使電上海何護軍使鑒感電敬悉承示路案内閣兩問題宏謨讜論開誠布公以當機立斷爲外交之關鍵以財政公開爲救國之鍼砭扼要郝元洞明癥結反覆維誦欽佩良深惟願我輩同心合力共濟時艱順從民情擁護之權凡有利於國家者無不急起直追以貫澈我輩維護國家之本恉也特掬誠悃敬祈鑒察曹錕東印 
　　吳佩孚復盧浙督電杭州盧督軍鑒密恭讀有日通電詳明國事潮流具有世界眼光如匣劍帷燈如晨鐘暮鼓誠足以發聾振瞶喚醒大千環誦至財政公開一語距躍三百以爲老成謀國惟公是賴也謹覆佩孚叩世印 
　　陳光遠等復浙督電急杭州盧督軍沈省長鑒有電敬悉怵外交之失敗鑒内政之糾紛本懲前毖後之規爲正本清源之計老成謀國藎慮周詳中樞政本治忽所關宰輔之得人與否於國家政治影響極大至注重於不借外債公開財政尤爲救時要着所謂除惡政府易求良政府難而諄諄於私人權利移轉之爲戒以杜巧官窺覬之漸更爲切中時病盥誦名論欽佩良深一言興邦其斯之謂陳光遠楊慶鋆卅一印 
[水手罷工問題勢趨决裂]  
　　昌興亦雇新水手　汕頭情形嚴重 
　　近來航業上消息異常沉寂而耳濡目染者無非爲水手罷工問題此事至今情形更爲惡劣以昨日之形勢視之船主與水手似已各趨决裂之地位在各輪公司已不允加工甘願出巨額之薪金雇用外國人接替故罷工之水手被開除而落職者日多一日罷工水手似已有失敗之朕兆矣 
　　中國郵船公司在滬所雇之水手一百六十名定今日午刻搭法郵公司「開拍亞力克那」輪赴港預定七日至港接工此項新水手到船後大抵須演習兩天方能開出預計中國號之來滬日期在十五號或十六號得刻下尙不能爲正式的决定須俟新水手到港有電來滬時方克明定出口日期也 
　　昌興郵船公司以蒙抵格爾號一輪滯留在港已多日長此遷延無開行之望故亦照太平洋·提督·及中國公司等之辦法决計將該輪全部水手悉數開除要換新工人接替該公司聞自昨日起已開始在上海改招寗波水手一經雇定卽須運港以調換罷工之水手云 
　　汕頭水手之響應罷工已喧傳多日招商局於昨日尙擬將遇順號新康號兩輪派赴汕頭船期已經派定旋因汕頭消息不佳該局遂將遇順·新康·之赴港班臨時撤消改往大連·芝罘則汕頭形勢之嚴重由此可知矣 
　　至法國郵船其輪中雖亦有華人水手此次獨能免除罷工之風潮其原因蓋該公司之船舶經過香港時並不多留時刻（法郵船之東方碼頭在日本横濱爲最後之一埠而不在香港也）自發生風潮後法公司更令船舶過港時祇起郵件不卸客貨藉免捲入漩渦自港滬班輪停頓以來該公司赴港之旅客大增從上海至香港者均紛紛搭乘法船云 
　　星報云據最近消息香港罷工狀况未有變動本埠航務公司仍在招募寗波水夫中國郵船公司所募之一百六十一人本定昨日由樞石邦號載往香港但因有意外阻力不能成行現須候香港來電再定行止聞募集之人乘機昻索工資較粤人所索者尤巨故各航務公司恐須另籌應付方法昌興公司之孟梯格爾號載有頭等搭客百人及大批貨物今滯留香港該公司之主事者尙未决定辦法蓋船中共用中國水夫二百名一時不易覔得替人也金邦號明晨可抵滬定星期日開往馬尼刺香港聞擬在馬尼刺招募菲人載至香港以防船中中國水夫至香港後附和罷工云 
[旅滬湖南勞工之呼籲]  
　　爲趙恒惕慘殺勞工事 
　　國聞通信社云本埠勞工界因湘省慘殺勞工事迭經開會討論函電呼籲昨日湖南勞工會旅滬會員五十二人特爲此事在中國勞働組合書記部設立臨時通訊處並發出致全國工人宣言書云各處勞働團體轉各處工友們我們是湖南勞工會在上海的會員現在以一件勞働運動中的大慘劇告訴你們就是我們執行委員會會長黃愛同勞工週刋的主筆龐人銓被資本家買通軍閥派把他們殺掉了湖南勞工會在長沙的總機關也被搗毁一空勞工週刋也禁止出版湖南的工人在武裝軍隊大壓力之下暫時不能發生什麽動作你看他們多末悽慘哪資本家和軍閥派的勢力多末宏大呀難道中國各處的工人就任那些資本家軍閥派任意胡爲不去制裁他們麽湖南勞工會是一九一九年十一月在長沙成立的到現在有三千多工人加入了這個團體他們對於華實公司包辦湖南第一紗廠反對甚力要求湖南公有由工人管理曾作過幾次很大的示威的運動所以華實公司恨極了他們有一次他們有幾個職員因爲資本家（華實公司）軍閥派（趙恒惕）等通令嚴拿欲得而甘心他們就去自首黃愛龐人銓都在其中黃愛在獄中的時候曾絶粒一星期才把他們放出來一九二二年一月第一紗廠工人爲分紅利的事罷工資本家勾通軍閥政府派兵去彈壓打死三個工人黃愛異常悲憤向華實公司提出條件願作調人那裏想到資本家同軍閥就疑心第一紗廠工人的罷工是他們鼓動的一月十六日晚上就派武裝兵士百多人將黃愛龐人銓及其他勞工會會員提出十七日早晨就把黃愛龐人銓二人在瀏陽門外斬决屍首不用棺材裝殮就抛在鐵路旁邊用土掩埋誣他們爲宣傳無政府主義收買軍械勾結匪徒希圖起事的罪名大家想想資本家軍閥派的氣燄如果讓他這樣養成不給他們一點打擊這還了得麽中國的勞工要到那一天才能翻身呢並且黃龐這次的犧牲在中國爲第一在世界上也罕有我們對於這次的事要默然不作一聲將來各處資本家也照樣的買賄軍閥起而效尤我們還能作一點事嗎本來我們作工人的力受强權掠奪犧牲並不算得什麽不過敵人的氣燄斷不可任他囂張我們一定給他們一個大打擊希望大家看完了我們這個報告齊起作種種大示威運動果嚇破資本家軍閥派的膽工友們呵你們如果不願忍受資本家軍閥派的這種摧殘就快起來反抗堅固你們的陣壘獲最後永遠的勝利我們五十二人正籌備在上海恢復勞工會繼續執行湖南勞工會的職務並且還要推人赴長沙恢復長沙總會繼續發行勞工週刋頭可斷身可殺志不可奪看資本家軍閥派能將未來的黃愛龐人銓勞工會勞工週刋殺盡封盡嗎我們親愛的工人們呵快起來響應湖南勞工會旅滬會員五十二人同啓 
[市民公會之發起]  
　　以調查入手 
　　國聞通信社云本埠自治潮流逐漸發展後内地已有納捐人會之組織而租界方面尙無所發動茲聞有南京路吳淞路天潼路等市民以租界上實有成立市民公會之必要擬即擔任發起其草擬辦法先以調查爲入手將租界劃分爲東南西北中五區每區中更分路擔任務期調查詳晰後再行討論其他各種手續現不日即須開發起人會議徵求同志切實進行云 
[上海市納捐人會之南區分會]  
　　上海市納捐人會自成立以後已推定執行委員姚子讓沈信卿黃任之等十一人而各路又組織分會以期一致昨日小南門外街姜利川大南門外街張笙香南倉街沈潤挹顧翕周董家渡街高硯耘高世良陸介孫小橋街沈健侯等假坐水神閣學商公會集議辦法當卽議定各街自行聯絡各納捐人公舉代表合組南區分會以便與總會接洽一致進行 
[外交大會定期開會]  
　　魯案簽字之反響 
　　全國國民外交大會以華會關於山東問題議案北廷竟僞竊名義公然訓令施王等簽字置國民於不顧羣情憤激特定於本月七日開緊急大會討論善後方法云 
[太會總代表亦將回國]  
　　北京政府派赴太會代表團業有數批回國現留美者除三總代表外尙有顧問周自齊梁如浩等數人已定本月三號由美起程回國業經外交部太會籌備處電知滬交涉員俟該顧問等到滬妥爲接待 
[兵工廠趕造快砲]  
　　奉直軍之軍需 
　　奉直等處各軍隊因軍用快砲不敷軍需特電本埠軍工廠定造七生五口徑之管退快砲二十尊限予本年五月間造成以濟軍需故該廠令飭砲廠督匠趕速製造如各工匠竭力工作每匠每星期增加工資二日以示奬勵因此各工匠對於工作甚爲踴躍並聞該廠於舊曆本月初十日開工後鉗匠工資亦奉令增加云 
[招待霞飛元帥程序之函知]  
　　江蘇許交涉員昨致滬上南北市兩商會公函云逕啓者頃奉外交部訓令内開法國霞飛元帥應我國政府正式邀請來華游覽經政府議定以國賓之禮相待聞該元帥現已抵日不日取道朝鮮來京在京勾留十日左右卽乘專車由津浦路南下赴滬爲此令仰該員於霞飛元帥抵滬時親赴車站迎送照料以敦睦誼一俟該元帥行期確定當再續電接洽附寄本部與法使館假定招待霞飛元帥程序單一分仰卽遵照辦理此令並附程序單等因奉此除分别函逹并届時妥爲照料接待外相應抄錄程序單函祈貴商會查照爲荷 
[請廢濬浦局暫行章程呈文之附件]  
　　濬浦局暫行章程駁議（續昨） 
　　第五條購辦材料工程招辦工程及購辦材料機器等事均用投票法視所投之票與工程最稱便宜者即准用該票▲此改訂條欵之第三條也不失本意僅此一條然不如原文之周密 
　　第六條員司應用人員及書記與工程師等均由該局自主聘用管理▲用人由該局自主表面上語極正大然實際局員三人華人僅居其一而又以多數爲斷試問該局現用人員兼任局員之特派交涉員果有可否進退之權否耶改訂條欵訂明統由江海關道曁稅務司管理誠彼善於此矣又查改訂條欵第二條此項議定章程畫押後三個月内中國自行選擇熟悉河工之工程師經辛丑公約畫押之各國使臣大半以爲合式中國即可派委其承辦工程倘開工後工程師或因事故須另換人如其故經各該國使臣大半以爲然者則其選擇委派各節仍照前法辦理云云是對於技術專家之任用何等鄭重本條由該局自主視同尋常傭僱無怪不能得高尙純潔之工程師也 
　　第七條管轄界限該局所管之境自黃浦入長江處起至潮流停止處止其境内河身兩傍潮到處有與河道相關之工程非由該局認可無論何項工程不准興修其傍岸之浮碼頭並躉船亦非由該局允許不得建設如欲在黃浦口岸南界之下興辦以上各事仍可按向來辦法赴理船廳稟請聽候辦理其黃浦江面之巡警及衛生騐疫燈塔浮標引港等事仍照舊歸海關管理▲查和約附件第三條該局管轄之境自江南製造總局之下界向港口作一直綫自該綫起至揚子江中紅色浮標處爲止等語改訂條欵未另訂明自係仍照原約辛亥夏秋間外交團提議此項章程外務部以此條界限太寛仍改從前濬浦局原訂界綫即由江南製造局起至吳淞口外灘長堤盡處爲止今本條仍未照改民國二年四月外交部致交涉員陳貽範函云如以潮流爲限則其影響所及將浸淫於蘇松嘉湖各處恐範圍太廣流弊滋多三年十一月交涉員楊晟上外交部電曰潮流所至推至浙蘇省境致外商顧問局干預内地港路主權尤非所宜四年三月又上外交部函云潮流所至爲施工權限所及與工期工欵統皆漫無限制如捧漏巵何時滿足云云現在製造局迤南該局雖未施工而碑石已立已有浸淫之勢如將此四字推廣言之則蘇浙兩省之支河小港無一非黃浦潮流所及農民小小工作無一不可藉口干涉兩省地方行政之權皆喪失矣即如浦東地方今規劃津渡碼頭公路一切公益事業迭奉内外各官署立案核定歷年受濬浦局横加阻撓侵犯行政主權違反地方公意皆此條階之厲也 
　　第八條漲灘公產查西曆一千九百零五年所訂濬浦條欵内載黃浦兩岸漲灘公產因濬浦工程而出售者其售得之價應作濬浦經費所載尙欠明晰今查自訂立該條欵以來所有黃浦兩岸官地直逹至濬浦局所定之界綫者均由升科局售去應歸濬浦局而並未照辦此層亟宜清理惟事甚煩雜未便於此詳及茲議定俟此次章程宣佈後再由上海通商交涉使會同各國領事團將此事考查以爲付入本章程之首先手續▲查改訂條欵第八條河岸地段前如因改善河道之工增加淤灘應先儘該河岸之華洋地主買受承租其價仍照前法分别會議酌定或按情形由海關酌定即溯查和約附件第十九條亦但云河岸地段如因改善河道之工增加淤灘應先由各該地主願否買用地價按第二十九條所述由舉派人斷定是此條作用專爲議價公平而設並無售價應作濬浦經費之語本條條文實屬憑空影射欺朦民國三年十一月外交部致楊交涉員電云此次領袖議案本根據暫行章程第八條首段數語其所引一九零五年濬浦條文黃浦灘云云至應作濬浦經費數語檢查是年原訂條文内容不相脗合不知當時果何所依據云云是外交部已洞燭其奸矣（仍未完） 
[全國道路會與劉湘之函牘]  
　　全國道路建設協會現正積極進行昨接四川總司令兼省長劉湘來函云儒堂先生公鑒敬啓者頃聞執事在滬有全國道路建設協會之組織本體國經野之意爲高瞻遠矚之圖逖聽之餘莫名欽佩敝省僻處西陲素有道難之嘆對於經營省道亦已着手進行惟創辦之初籌畫一切恐滋遺漏尊處專營此事規畫自必詳明擬請將所訂各項章程檢寄一份以備參考再聞蘇浙魯直等省省道已有專局如何組織尊處見聞較近諒知其詳統乞賜示爲荷該會即復函云甫澄先生鈞鑒敬覆者奉敎備悉吾國數千年來道路不治以致交通梗阻文化遲滯國困民窮胥不外此長久因仍殊非利國福民之道貴省著名天府地大倍於日本三島物博冠於全國各省徒以蜀道困難等上青天七千萬人反不若卉服侏儒雄飛世界者均以山險崎嶇障礙實業文化爲總因全國皆患此病而尤以貴省爲最鉅茲幸台端熱心路政銳意改良積極進行無任欣佩查山東軍工馬路修有千里山西亦修有六百餘里其他江浙等省軍工馬路及商辦長途汽車公司約計亦修有數百里千里不等辱荷垂注具略奉聞詳細情形統俟敝會道路月刋出版按月寄請敎正嗣後關於治路養路之辦法尤祈時賜南針互相研究以資提倡是爲至禱云 
[中華醫學會大會三紀]  
　　二月二日上午中華醫學會仍在青年會開學術演講會首由俞鳳賓醫士講述『推行醫學名詞之必要』略謂醫學及化學名詞審查以來已有一萬二千餘名詞定妥如骨骼·韌帶·肌肉·血管·神經·皮膚·内臟·諸名詞以及細菌學·顯微鏡術·胎生學·組織學·等術語與病理學·化學·各名稱均於七年之内一一審查允宜推行全國以歸畫一凡用外國語言敎授醫學之學校宜於學生未畢業之前授以新定名詞使其嫻習否則僅知拉丁·希臘·名稱未悉吾華譯法於診病上·敎育上·演講上·著述上·不能逹意多感困難也凡用國文敎授之醫學校則更宜一律引用新定名詞倘全用日譯·或舊譯使學生莫衷一是且有淆混之嫌均未適當云云次由常州王完白醫士演講『醫學家之責任』略謂醫家除治病之外尙有一切責任不可忽略如灌輸衞生常識保護病者之家族及社會公衆不致受傳染病之侵掠以及破除舊社會上之迷信均爲切要之事且醫家對於重症不宜卸責應以熱心任勞爲一生之志願云云繼由刁信德醫士講述『裂口蟲症之治療法』謂該症可用撻撻愛邁的克靜脈注射已有經騐頗著成效云云繼由長沙朱恒璧醫士演講『裂口蟲症病理上之觀察』隨帶標本數張用顯微鏡實騐之繼由杭州王吉民醫士演講『中國古代醫家之發明』略謂麻醉藥灌腸法種痘術以及一切運動等法均經古醫家所引用無奈流傳未廣後世之人忽略殊甚以致不能進步云云繼由李廣訓醫士演述『水及他種液體之療病功用』謂人生不可缺水病中每因脫水而致不起者補救之法在於供給水分供給之處或由胃或由直腸或在皮下或在腹膜内或在靜脈中或在嬰孩之頭頂上其法不一在於用之者相機而行也繼由余日章博士演講『醫學家對於山東問題應具之感想』以增進吾人之愛國心下午各會員參觀自來水廠及科發藥廠以廣見識云昨今二天（三日四日）尙有學術演講等事 
　　二月三日中華醫學會各省會員仍在上海青年會開學術演講會論文頗多依次列下（一）蘇州成頌文醫士讀『肺癆病之療治』先述治療肺癆病之種種困難繼述預防上宜以實行公衆衛生灌輸常識並採取法國防癆院之方法實爲不可忽略注射結核素乃治療上之要事講畢由王完白醫士申說結核素之施用宜早用量宜少俞鳳賓醫士略述鈣　及鈣碘之功用（二）長沙朱恒璧醫士演講『長沙湘雅醫校之進步』謂該校經官紳及美國團體合資而辨　用吟著感情和洽師生之間十分親愛是以他處或有風潮而該校則因感情之優渥决無隔閡之虞現在實行男女兼收之制但女生僅有六人學生實習之地有紅十字會醫院肺癆醫院以及該校診察所研究之材料頗屬豐富云（三）蘇州陳森如醫士代讀江陰王頌遠醫士之論稿其題爲『中國古代醫學是否有保存之必要』略謂古醫家所發明之點雖屬甚多而後人忽於研究是以中國醫理僅可爲歷史上參考之材料耳（四）張道中醫士代讀哈爾濱陳永漢醫士之論『哈爾濱肺炎疫中之要點』略云凡疑似之症防疫院中另有設備使其隔離一俟愈後即可出院查驗痰質實爲最要蓋患疫症者痰中含血且有疫菌無數上届防疫之時有范德毛醫士犧牲其生命因口套上多沾涎沫疫菌易於攻入所致今所用面具均已改良云云（五）牛惠生醫士代讀北京陳宗賢醫士之稿『霍亂之細菌診斷』述培養法以及『吸收試驗』等法（六）南滿醫校久保田醫士講『内臟越幾斯中之要素』對於『歇斯他明』一質多所研究有圖表等爲之證明（七）陸錦文醫士代讀劉瑞恒醫士自美國寄來之論文『癌腫問題之現今學說』略謂文化漸進之國癌腫日多一日半開化之土人中此症甚少愛克司光線有强壯之穿透力者可以治療銧質中之搿馬光線可以减少癌腄之病勢銧質價值每一革蘭姆（即一瓦）需美幣十二萬元今查得强大之愛克司光線其力不亞於銧質中之搿馬光線是以電學家應醫界之需今方趕造强大之愛克司光機器癌腫之治療中凡可割治者總以割治爲佳云斷由牛惠霖醫士講述早割之必要演講旣畢會長俞鳳賓醫士報告中華職業敎育社黃任之先生函請諸代表往中華職業學校參觀第一届蘇浙皖贛職業學校出品展覽會及家庭日新會所辦家庭展覽會即將送到入覽劵數十張逐一分送諄囑各會員前往參觀以答黃先生之盛意下午伍連德醫士演講防疫之事有活動影片映射即晚諸會員應中英中西二藥房之請赴美利川菜館宴會本日（四號）尙有論文數篇依次宣讀以及更選職員通過議案等事云 
[長途電話埋線工程之進行]  
　　本埠長途電話局所設電線並不建竪電桿仿租界德律風公司辦法係用水泥砌成圓管埋於馬路之下以期經久所有中華路之設線埋管工程現自小東門起繞南半城刻已埋至新西門附近約正月底即可埋至老西門地方迨至埋竣即須在北半城民國路等處安設此項埋管接線工程係爲工頭唐福全承包計需工資二萬餘金將來由滬至寗話線擬在沿鐵路之軌旁安置亦須埋於地下以免被風吹斷聞南京電話局房屋現已造竣是以先行接通滬寗段之話線首先開辦云 
[張欣生毒父案有請求再騐說]  
　　張欣生毒斃親父張駕雲一案業經大理院判决撤銷兩審判决發回第一審重行偵查裁判已誌前報茲聞張欣生與朱潮生之家屬得此消息深感某律師之力並聞張朱兩家屬業已來滬要求各該律師擬狀請求檢廳重行檢驗云 
[去年末季美國對華貿易統計]  
　　大陸報云駐滬美國商務參贊處昨接華盛頓無線電報稱上年十二月份美國對華之出口貿易共美金七百三十萬元較十一月份減少二十萬元十二月份由華入口之物品共值美金七百四十萬元較十一月份增多二百三十萬元一九二一年最後一季美國輸至中國之物品共值美金二千三百六十萬元計十月份八百八十萬元十一月份七百五十萬元十二月份七百三十萬元是季由中國輸入美國之物品共值二千一百五十萬元計十月份九百萬元十一月份五百十萬元十二月份七百四十萬元電中又稱十二月份美國出產稍增商業中失敗者頗多物價漲落不一金融寛舒利率漸低美國出口貿易頗不活動入口貿易殊見起色 
 
 
 

Page 15

 
 
[加拿大國有路在滬設運輸處]  
　　大陸報云加拿大國有鐵路不日將在本埠設立遠東運輸處已在怡泰輪船公司新厦内租定辦公所按加拿大政府所管理之鐵路共有二萬三千三百七十五哩鐵路局且管理加拿大政府之輪船六十六艘其中十六艘乃來往温哥武與遠東間者 
[舊曆辛酉年各業盈餘之調查（五）]  
　　海味行法租界洋行街及民國路一帶海味行營舶來品者稱洋貨行營國產廣東福建浙江各貨者稱海味行辛酉年度洋貨各行頗獲厚利茲將各行盈餘調查如下（洋貨行）鼎裕盈二萬兩正昌一萬新成和一萬五千茂昌八千震豐一萬二千長德八千愼記五千長豐一萬同昌祥一萬怡昌二萬永豐成五千元大六千恒茂順昌長和鼎康盈源五家均五千萬順四千通惠乾生裕昌隆聚興阜和五家均三千勤和裕豐均二千（海味行）東源六千震源八千乾雲五千振大五千潤大四千源餘六千振和四千震餘餘茂瑞泰源康成大大盛六家均三千洽盛振泰昌大永盛四家均二千 
　　白蠟行永安街一帶各白蠟行家所營統占米心等白蠟皆爲我國川省出產常年本以洋莊出口爲大宗去年雖然米心等價由二百兩升至三百五十兩爲川省軍事阻礙來源不能繼續致行家不敢賣出且到貨大減市面未漲存貨無敢吃進故行家徒有此市面無實濟盈餘茲錄盈餘各牌號於後寅大盈四千兩椿裕成五千程逹記三千同春二千五百潤記泳三千協升二千源隆二千新號一千五百立裕一千 
[粤新銀角禁運赴杭]  
　　滬杭甬鐵路管理局昨接浙江財政廳文開據浙江總商會轉據錢業公會函稱近來杭州地方發現廣東新銀角爲數頗多市面充斥殊與銀價上落有關查此項銀角多由上海方面轉運來杭應請禁止進口藉維市面等因任局長奉文後當飭承攬包運銀洋之同和轉運公司凡有廣東新銀角報裝者一律禁止運往杭州云 
[法租界實行取締交易所]  
　　法領行將取締交易所消息曾紀本報茲悉該項交易所取締規則都凡二十一條業已發布從二月一日起實行其第三條丁項關於買賣本所股票核與現在各交易所實情適相反背急遽施行至覺困難故凡已開幕之各交易所聞呈請展緩一月實行其第四條之理事資格股與第五條乙項之保證金等須送公堂檢察處於現在亦不無困難并呈請展緩六個月實行云（規則參閱本報專件欄） 
[麵粉最近之市况]  
　　麵粉各廠去年因小麥價昻洋莊停頓且歐美各國因糧食有餘反有多數粉麥運華雖較華麥爲貴而身骨優佳滬錫某粉廠等尙有洋莊定貨陸續製解至秋後方清原料明光等小麥新貨出後又升至三兩八九錢故吃虧尤巨廠家大半停車出數减少市價尙能支持常在二兩左右然總計較前年折减而下脚麩皮廠家所出供不應求因此交易所期貨麩皮十二月份竟無拍板至於標凖期粉去臘該所至年關休息時正月份粉價二兩一錢三分七五至本年開拍有二釐半之上落二月份亦略爲鬆動雖美麥年底有某公司運到數千包皆係定貨故與市形尙無關係現粉客帮及鄉莊新正尙未發動惟紅盤均稍有開買市價與上年相仿 
[昨日之金融市况]  
　　昨日銀幣市價仍祗上半日有市面午後各莊大都尙未開市銀洋比前日漲一釐八毫七五銀拆仍係作借三月份期洋已開始交易開盤七錢三分收盤七錢二分八釐三七五此項期洋皆預備絲市用途故先行預做交易銅元市價則小去一千文 
[昨日滬杭車運來之現洋]  
　　滬杭甬鐵路上海南站昨日（三號）由嘉興開滬之區間車在松江松江銀行運交上海興業銀行現洋九千元又松江銀行運交上海商業儲蓄銀行現洋九千元又松江典業銀行運交上海大陸銀行現洋五千元又松江典業銀行運交上海交通銀行現洋五千元又下午由杭來滬之二三四等車硤石立大運交上海福康現洋二萬元又立大運交上海福源現洋二萬元又立大運交上海永豐現洋一萬元又硤石大成運交上海慶祥現洋一萬元以上共計運到現洋八萬八千元均運抵上海南站卸車 
[平民敎育的全國運動計畫]  
　　國人注意　請嘗試之 
　　本埠青年會全國協會博物院路二十號現擬積極從事平民敎育的運動臨時大槪的計畫一面編輯平民千字課平民須知二種課本並籌辦平民週刋繼續喚起國人的注意一面將所有青年會的地方由該會同人聯絡各界人士共同擔任提倡和推廣平民義務學校即實地練習平民課本茲定由晏陽初先赴長沙作最初的運動因長沙方面需求更急而其一切敎育的設備亦較利便著手較易爲力關於編輯方面事宜頃亦通告各地基督敎會和青年會的同人期收互相呼應的效果原函附錄如下 
　　敬啓者本恊會爲適應大勢之需求着手平民敎育事宜以謀我國敎育的普及現在預定先編『平民千字課』一部計三册第一册的編輯大意是才六十課每課五字共三百字分單字略解聯句注音字母四種名目單字都集尋常日用的字由淺入深略解是將單字畧加解釋聯句是將生字和認過的字聯成語句學習用法注音字母是備學過注音字母的更易明白字音再每十二課附一課「鑲句」以備練習末尾並附工讀互助愛國三個歌兒略示本書的意旨並引起學生的興趣 
　　第二册呢也編入三百個生字分若干課但編法畧變每課參入五七或八九個生字不等先用題目照題撰成白話數句或編作故事萬言約數十個字一編注音字母仍然備用第三册呢便編入四百個生字合成一千字知識和第二册差不多不過每課比較畧長漸次貫輸一點平民知識和思想二三册裏面都參入幾個歌兒點綴點綴以上三册千字課大約三五個月的工夫便可學完的 
　　那麽再就這一千字裏面編成一部「平民須知」每課也是照題發揮當然仍用白話每篇又更長些或百數十個字或二三百字不等裏面也間附個歌兒曲兒湊趣湊趣這「平民須知」都是認過了的字那學起來比較又更容易了 
　　以後再辦一個「平民週報」仍在這千字的範圍内用淺近的白話貫輸些平民的各種知識并一切改進的方法這都是數月内暫定的進行計畫也不知到妥與不妥願求先生的指敎目下平民千字課的第一册已付印陽歷二月便可出版先生這裏如蒙不棄試用若干部即請直函本協會書報部石叔綬索寄不致有悮竊以爲平民敎育實爲當今唯一急務不但我們基督敎中人奉著基督敎的信條應當注重就是各界稍有思想有智識的人都要提倡不過我青年會各省各地大城市都有相當的機關和便利的敎育設備到處推行起來更見事半功倍况且我青年會素抱「乃役於人」的宗旨應爲一般服務更當注重平民纔不致受旁人批評說你們青年會是貴族式的現在平民之需要敎育實如飢渴之需要飲食我們如果有服務社會的實心和宏願那還有比這平民敎育更緊要的嗎 
　　先生高見以爲怎樣如有賜敎的地方即請隨時函示爲感但鄙人或者常往各處實地試騐平民課本或因其外會務離滬的時候本協會黃滄君並可接洽一切函件統此敬祝先生健康中華基督敎青年會全國協會晏陽初敬上十一年一月二十五日 
[各學校之新消息]  
　　閘北培本之改歸鄉立寳山縣縣視學王豐谷江灣鄉經董嚴慈蓀學務委員張允階三君以閘北寳山縣境向無公立學校特將寳山路頤福里朱企民所辦之培本小學收歸鄉立已聘定陳夢漁爲校長定二月十二日開學聞自本學期起採用六年制增廣學額减收學費以宏造就云 
　　鐵華之據充商業法界巨籟逹路鐵華義務兩等學校去秋添設商業一科頗見成效故經董事部議决於本學期始大加擴充改兩等爲商業公學現正竭力籌備添聘敎員廣闢校舍較諸去年尤極完善於是報名者爭先恐後茲聞該校尙有餘額可補且膳宿均備求學青年曷往試之 
　　坤範添聘敎員及開學期梅白格路坤範女子中學一年來學生增至二百餘名寒假期内新生報名者非常踴躍該校因原有校舍不敷應用故俞校長又在近處設法添賃寄宿舍其原有宿舍擬改組敎室並聞該校除聯任敎員紀國楨歐陽紉秋謝蔚譽伸子通梅頌先諸君外尙添聘薛軼羣楊近樓王景石黃滌之諸君等擔任各科敎職定陽曆二月十三日（即陰曆正月十七日）開學云 
　　振羣學校之開學期虹口北四川路振羣中學自今年始採新學制辦法改訂學級擴充學額添聘敎員以圖發展現來學報名者頗形擁擠開學日期定於舊曆正月二十一日 
[浦東因賭械鬭案再誌]  
　　浦東姜家渡小茶館主姜阿大因賭肇釁糾衆持械毆傷宋漢臣等六名發送醫院醫治姜等十九犯由警函解法庭訊押在案昨午地方廳檢察官率同吏警分詣同仁醫院察看宋漢臣徐有福姜阿昌等三名傷勢又詣上海醫院察看金玉君范寳亭周忠芝等三名傷痕分别塡明傷格然後返廳以憑辦理 
[華洋義振會消息]  
　　華洋義振會前以舊曆新年向來風俗歲時酬酢例具壺觴然而華堂一夕之餐何止窮檐十家之食特分函各界懇求垂念江浙皖三省水災奇重將新年宴會之資或全數移充或酌量撥助稍分口腹爲飢寒留續命之湯聞目前各界節省新年筵資移助該會者已不乏人尙望繼起者踴躍輸將則集腋成裘全活此一千五百餘萬之災黎猶反手耳又該會於前月由招商輪裝運棉衣四千一百套至鎭江清江一帶擇極貧者散放近又撥定麵粉三千袋以一千袋散放鹽城湖垜一帶二千袋散放泰縣一帶不日即將裝運云 
[縣敎育會通告開會期]  
　　爲飛虹學校事 
　　上海縣敎育會爲飛虹學校校產一事於昨日分發各職員通告云敬啓者本會前奉縣知事公署函爲飛虹學校事曾於一月二十一日開會討論公决推定黃任之沈信卿姚子讓三先生爲審查員茲已審查畢事報告到會特定於二月六日（星期一）下午一時開會繼續討論事關地方學務務希准時撥冗惠臨無任盼禱 
[今晚之萬國歌舞大會]  
　　最近來滬各國音樂家發起萬國歌舞大會已略誌報端茲悉該會於今晚七時半在寧波同鄉會舉行其開會秩序如下一開會詞二鋼琴獨奏（甲）波蘭舞曲（乙）春聲先令君三提琴獨奏關良君四法蘭西情曲衛色娜夫人五俄羅斯四絃琴獨奏愛羅先柯六高麗十二絃琴獨奏玄仁槿女士七西班牙舞黛霞女士八俄羅斯村農古歌舞俄金君及其夫人休息九鋼琴獨奏（空華）先令君十高麗歌曲玄仁槿女士十一六絃琴陳抱一君十二意大利婆娑舞丁麗蝶女士十三日本舞劍清水一衛君十四波蘭舞黛霞女士十五雙人舞俄金君及其夫人並有國内音樂家關良陳抱一張暮陸露沙席佩時許敦谷七君加入六絃琴合奏 
[各醫院次第開診]  
　　舊曆新年滬上各醫院皆停視門診昨日仁濟醫院已照常開視門診同仁醫院紅十字會醫院則前日已開診·徐家滙紅十字會總醫院佈置已完備守俟蔡廷轉到滬即行開幕禮云 
[縣商會之新正聚餐]  
　　即於第一次常會時舉行 
　　上海縣商會於每届陰曆新正時援照商界習慣訂期邀集本會會董會員並各業代表等到會舉行聚餐今届因本月十二日爲第一次常會期適會中别有要事特將常會期改遲一天至十三日（即陰曆新正十七日）星期一舉行並俟會議畢後即舉行聚餐會現已預備分函各業代表請爲查照所有各該業中代表如有更替應先預函知照以備查考云 
[大團商業聯合會函詢猪隻公費之用途]  
　　浦東大團鎭商業聯合會吳增理致本埠南商會函云逕啓者茲據大團三墩祥源萬成大興允豐等肉業函稱敝莊向用夥友陸朗夫陸文萍二人向沙船號家提取披猪外河客擔負進口稅銀三錢零八釐内客擔負公所每猪錢七文及過稱拔稱力駁等費除夥友薪水外别無加派去年九月間忽稱另加公費每猪銀一錢爲數雖小積少成多常年預算亦成鉅欵况今秋收歉薄生意凋零此項公費不知作何公益令人駭異爲特具函貴會請煩函問上海南商會確實查　等語准此相應函請貴會派員調查此項公費究意因何增加作何　　懇煩一併示覆以釋疑團至紉公誼 
[線網業開會紀]  
　　議案四條 
　　本埠線網同業昨日下午三時在花邊公會開會到者俞少記鴻源撥新匯德豐振寰光華恒義生綸華泰利泰來等十家議决案如下（一）同業僉以本重利輕去年放出之賬被人拖累甚巨議决本年起一槪現交以維血本（二）線網爲花邊原料應如何整頓改良乃一般無識貪利之徒攙水攙漿旣受暗虧又碍物質長此不改後累無窮議决以後如攙水攙漿等一切弊端一槪勿收（三）網線市價應歸一律議决今歲開盤每球三角四分以後如有變動再行公議（四）以上議决如有違背即行處罰列席無皆簽字一體遵行 
[欵產處董事會開會紀]  
　　上海縣地方欵產經理處於上年十月間改組後公舉董事十人按月以二人輪值並定每月一日開董事會一次以便商榷進行事宜及值月董事交接手續本月一日適值陰曆新正初五日俗習停辦公事故改期於昨日午後二時開會各董事之到會者爲姚子讓朱福田秦硯畦沈步瀛陸崧侯施安生等由秦硯畦主席報告上年收支賬略及經營公產數目繼而討論内部進行各事並無議案至四時即散會 
[客系同聲會之籌備]  
　　旅滬粤藉客系同鄉於元月初四晚假座北河南路泰華里二九五號崇正學社開客系同聲會籌備會到會者約百餘人當場選出各部臨時職員如下（顧問）黃其馨江逢治凌善昌場叔隅（籌辦）謝復初謝碧田丘耀寛張維彭昕徐雲安曾毓芳葉俊愷劉恩霖林崇光張訓芳（調查）曾秉南鄧子馨高思源鄭揚秀太太聞刻正徵求會員凡與該系同聲不分省界均歡迎入會云 
[家庭日新會中新發明之旅行帳]  
　　本埠家庭日新會連日與中華職業敎育會開陳列會所陳列各種家庭新用品頗多爲人稱道更有該會汪裕鸞新發明之旅行帳尤覺便利適用茲略錄其說明書云吾國旅行遠道者向來携用之蚊帳其名一脚踢收摺以後所佔地位及分量幾同外人旅行之摺床就今日之眼光觀之覺其笨重不便於是有改帶外國圓筒式者顧該種蚊帳較之舊式雖見輕巧但收摺以後仍須佔一小棉被地位與分量况珠羅紗布吾國尙無出品一帳之價值十四五圓此種風氣如果開通則利源又不知若干外溢爲國家利權計爲旅客便利計此一脚踼之所以有改良也改良之品收摺後其大小僅等於一長夾袍分量亦極輕質料係用湖南出產之方格羅布一帳之成本不過四元價廉便利兩者兼得也 
[法政府給聶讞員勳章]  
　　法政府邇因法公廨正會審官聶榕卿讞員蒞任十餘載辦理中外交涉等案措置裕如中外商民口碑載道應受懋賞故於前日頒給勳章至滬由法總領事轉送聶讞員收受昨日郭蘭克律師代表各律師到堂申賀聶君答詞致謝 
[劉志堯接任鈞和艦長]  
　　江蘇水警之鈞和游巡艦艦長董仲發病故開缺現由趙廳長查得該艦大副劉志堯熟諳巡緝堪以升充艦長業已呈奉軍民兩長核准特於昨日委任劉志堯遵照接辦矣 
[乘客種痘之必要]  
　　日本郵船因上海有天花患者搭客設有發生全船受其影響故定從此次入口之營口丸起凡三等船客非有種痘證明書絶端拒絶賣票一二等船客能先種痘亦較便妥也 
[二紗帶廠併歸中華公司]  
　　中華紗帶公司自去歲組織以來一切營業佈置大致業已完備新機則正在配裝中不日亦可完畢茲悉有中華第一紗帶工塲主人夏君因資本有限不敷推廣且名稱又與該公司相仿故自願將工場機器及全部營業完全歸併加入雙方業已交涉完妥另有振華紗帶公司因舊機損壞不能出貨新機無處購辦故亦願併入該公司大約日内亦可解决因之該公司特先在尙文門南中華路設立事務所以便接洽營業云 
[周新鎭經昌木管廠被燬之滬聞]  
　　滬上某鐵行小主周某於上年在無錫周新鎭地方集股組設經昌木管廠一家出品以來因各紗廠不合用塲銷路尙未暢逹茲聞該廠忽於本年某日失愼全廠焚燬因該廠曾向滬上某洋行等保有火險銀七萬兩故昨由經保各行各派員前往詳細察勘並調查起火實情以憑核奪 
[百歲外之老人作古]  
　　住居狄思威路永安里三十九號之徐梁氏粤人也來滬已五十餘年平生温良慈儉淑愼勤勞茲於本月初三日逝世享壽一百零一歲遺兩子亦過古希四代同堂殊爲難得聞於本月十二日下午二句鐘出殯云 
[金鳳怨忿輕生之相驗]  
　　憶定盤路安園浜小車夫蔡和尙妻金鳳因遭蔴袋廠工人張榮發污衊氣忿服毒而死經屍夫報告檢察廳請求相騐已紀昨報茲悉該廳委派檢察官帶同員警前往相騐蔡和尙以伊妻死於非命故當時由醫院將屍舁出抛在張之家内是以檢察官即詣張處相騐該處二十八保十二圖地保投案候示法官遂飭騐明該屍周身無傷委係吞服赤燐毒發致斃塡明屍格判令屍夫備棺收殮詎蔡不肯即殮問官不准着速收殮一面派警就近偵查被告已者蹤跡矣 
[客棧犯烟各罰十五元]  
　　廣東路二百零二號胡元興客棧主朱福元又同路一百八十三號一新旅館主婦姚王氏又月桂里七十四號同福昌客棧主董順餘均因備設烟具容留庽客吸食鴉片烟違章被捕房查獲稟廨出單於昨由捕將以上各棧主併傳至公共公堂經中西官分别訊明判各罰洋十五元充公烟具併燬 
[四户賣烟共罰百三十元]  
　　蔡阿計·薛開生·水阿大·高老三等四户邇因私設烟榻容人吃食洋烟爲探目徐阿東沈德福任水揚偵悉以其違章稟明西探先後至各該處抄出烟槍烟具等物連同烟客十餘名一併帶入捕房諭令煙客薄罰斥退蔡等交保昨日傳至法公堂請究先由捕頭上堂稟明前情並將烟具呈鑒詰之蔡等供認私賣燈吃不諱中西官判蔡薛兩人各罰洋四十元水罰洋三十元高罰洋二十元充公烟具没收 
[吃年夜飯吃出毛病來了]  
　　這是過舊曆年之弊端 
　　鹽城婦人孫趙氏住閘北姚家宅橋小麥塘西草屋内前日具呈閘北司法科訴稱伊子大兆子於民國四年憑媒徐大道人張桂學作伐娶寳應人趙連珍之女小四子爲室童養過門去年陰曆十二月二十三媳之胞叔趙連珠姐夫李萬忠同來氏家接小四子往吃年夜飯言明翌日送還詎一去不回至二十七日氏親自向領推諉不認欲圖另嫁他姓等情當奉段科員飭傳趙李二被告到案質訊一過押候補提小四子之舅公徐大八子到案再行核辦 
[證明曹小龍並不爲匪]  
　　住滬西麥根路一千零零九號吳阿三家於陽曆去年十二月三十一號夜突來盜匪三人敲門入内出示利刃嚇禁聲張當被搜刦去金環金戒各一事現洋二十五元携贓逃逸事後經吳報請戈登路捕房派令華探目毛伊文包探吳柚生薛正昌在閘北華界緝獲與是案有關之江北人曹小龍一名解送公共公廨迭經訊供判曹押候補提同黨併究在案昨晨復由捕房將曹解送公廨第一刑庭請究即據西探目利扶司上堂稟明前情以曹之同黨李麻子現經閘北四區警局拘押應請出票移提歸案質訊等語並據曹之代表許理律師到堂辯稱被告向在閘北華界擺設水果攤度日不敢爲匪現由其妻及見證到堂證明其平日行爲云云旋由被告之妻曹戴氏其親屬曹劉氏相繼投案證明被告向賣水果爲活素來安分經李襄讞核供商之英包副領事判曹小龍仍帶回捕房候移提人證到案展期七天再訊 
　　尙有本埠新聞等轉入後頁 
雜評二 
[說租界市民公會（旡用）]  
　　我華民住居於租界者如是其衆置產立業於租界者如是其多而對租界之市政除納捐外不盡市自治職員被選舉之義務不可謂非我租界住民之失職也 
　　夫租界旣爲中外人民共住之租界治安之權利中外人民共享之種種義務亦應中外人民共負之平日經營業務酬酢往來中外人間之敦睦親密無異骨肉獨於市政則置焉不問記者誠百索而不得其解 
　　或者前清君主專制時代民愚無識普通商民視市政爲官吏事無與我民放棄之猶可說也民國肇建共和立憲主權在民友邦共認共和立憲國民而不參市政不可說也當世友邦人士韙斯義嘗贊設置顧問矣中外人民共住利害相同之租界謂華人獨可僅以顧問終耶 
　　南京路等處市民倡議租界市民大會分任外僑市政之責誼至正理至當明逹之友邦人士寗有不贊成者第有數言願爲倡議諸君進者茲事體大籌畫宜縝密步驟宜準確事前之各方接洽不厭求詳則有志者事竟成矣 
 
 
 

Page 16

 
 
本埠新聞二 
[顧阿大等煙案判結]  
　　三人共罰一千一百五十元 
　　廣東人顧阿大在公共租界廣東路六百零五號門牌屋内私售鴉片烟土經總巡捕房中西包探查悉前往將顧連同其夥友學徒翁福三李祝生一併拘獲抄出烟土一手提箱解由公共公廨判三被告分别存洋保出候訊已誌本報昨晨提審即由中西包探上堂稟明查獲情形將烟土呈案請究而顧等則延甘維露律師辯護以顧係營藥材業烟土係昔年購買配製藥料未罄運之存貨請求從寛發落云云經張襄讞商之英赫副領事以被告不應違禁售土判顧罰洋一千元翁罰洋一百元李罰洋五十元均着充公烟土送關焚燬 
[浦東鄉間之搶案]  
　　浦東裘家木橋西首小李家宅李張妹家昨晚夜半突來盜匪七八人撞門入内手持利刃將李之妻小等用繩綑縛嚇禁聲張翻箱倒篋刦去首飾衣服銀洋約值三百餘金揚長而去事後由李投報三區二分駐所請求飭緝經趙警佐飭派楊巡官前往踏勘一過飭警跴緝贓盜務獲解究 
[偷皮鞋賊押一月]  
　　江北人曹小三子余小三子因串竊靜安寺路九號日本人田島值洋四十八元之皮鞋等物被控捕房由探將二人查獲吊到原贓於昨解送公共公廨經中西官訊實判曹余二人各押西牢一月示儆贓交失主領回 
[搶呢帽坐牢一月]  
　　常州人王桂生前日在虹口百老匯路攫取蔡阿雲之呢帽一頂經蔡鳴捕追獲人贓拘入捕房押至昨晨解由公共公廨中西官質訊之下判王監禁西牢一月贓交原告領去 
[欠房租案展期訊核]  
　　老沙遜洋行昨延逖百克律師代表投法公堂控巨籟逹路公陞南里房客顏芹香等數户虧欠租洋延不交付請求訊追被告顏芹香等亦延博勒律師代辯稱此案敝律師手續尙未完備應請展期訊核原告律師又稱被告律師請求展期一節敝律師並不反對祇須將欠租如數繳案云云中西官判准予展期歸民事堂期訊核 
[西棋盤街之賭窟]  
　　近有人在西棋盤街七十九號屋内開設賭塲日夜聚賭抽頭被總巡捕房捕頭偵悉於前晚率同中西包探協往破獲當將自認頭家之王阿福·周安生及賭徒葉子卿·張阿生·馮鶴全·童阿惠·汪根生·顧阿金·吳泉生·王阿三·陳金寳·許順卿·沈桂生等二十餘人連同賭具賭洋一併帶入捕房着將頭家收押各賭徒准各存洋二十元保出昨奉公共公堂傳案訊明判王阿福罰洋二百元周安生罰洋五十元各賭客到案者罰洋五元不到者保洋充公賭洋没收賭具銷燬 
[破獲開封路之賭窟]  
　　無錫婦人唐潘氏昨在美租界開封路五十六號屋内私設賭窟糾合賭徒葉小榮張金福張阿毛王阿囝王抗全朱永林羅阿興吳阿巧吳雲卿張曾來馮阿大陳阿三李阿根吳小毛徐阿南陸根福婦人張王氏王陳氏等十八人聚賭牌九抽頭漁利被該管捕房包探陸連奎陳玉山費克倫訪悉稟明捕頭協同西探阿史來往將唐潘氏等男婦十九人一併拘獲連同賭具帶回匯司捕房捕頭略詢一過諭將頭家唐潘氏轉送公廨收押葉小榮等各存洋保出候示 
[探警包庇聚賭之查拿]  
　　舊曆新歲五日已過城區内外賭風依然極盛更有警界中一班探警人等附入其間所以各賭徒有恃無恐茲爲警廳長徐國樑查悉昨日通令所屬各區署警正佐及巡官等務當破除情面從嚴查拿如果屬下探警人等干涉其間者應即申送來廳由本廳長自行訊判 
[失愼灼傷嬰孩]  
　　昨晚九時許新閘路萬茂蔴油店燃炭烘烤小兒尿布焚着被帳頓時烟熖滿屋店主江陰人顧子根趕即撲救幸即熄滅惟臥於床上之二個月嬰孩灼傷甚重顧亦兩手受傷救火會聞警即驅皮帶車至見未兆焚如乃重復折回旋經巡捕到來送大小受傷人往仁濟醫院醫治聞嬰孩命恐不保云 
[汽車傷人兩則]  
　　昨晚七時許寗波人汪子興行經法界霞飛路遇有三千四百八十九號汽車駛來不及避讓被撞倒碾傷腿足當由該汽車夫陳阿寳送往仁濟醫院醫治一面報告捕房查核又有一千四百二十號汽車同時駛經楊樹浦路撞倒行人王順福跌傷頭部血流被面由提籃橋捕房三百七十五號華捕前來押令汽車載送受傷人投同仁醫院醫治即持傷狀單帶該汽車夫入捕房稟候捕頭核辦 
[私收客賬押六月]  
　　法商某洋人昨投法公堂控稱前由周祖培介紹葉阿根至商人處爲夥現被葉陸續向主顧私收客賬共計八百餘兩察悉向論味支吾故此扭案現除介紹人賠償五百五十兩外尙少一百餘兩請求訊追繼由周祖培稱葉阿根實由商人薦至原告處爲夥現由商人賠還五百五十兩此欵請求堂上向葉追還詰之葉阿根供認私收客賬所有之欵均已嫖盡今身患梅毒無力措還求宥中西讞員判葉監守自盜罪已成立着押西牢六個月以儆外着將賬洋如數繳還原告所少之洋着保人周祖培清理 
[煤氣傷斃煤工案再誌]  
　　胡家木橋煤炭公司駁船小工臥於舟中燒煤禦寒致内有昌連桂張小掌子觸着煤毒氣閉身死尙有薛泰龍潘德希兩小工受毒未死當時報請法庭派員騐明諭飭工頭朱小留駒棺殮薛潘送院醫治在案昨日地方檢察廳又飭派法警往傳朱小留駒等來廳問話偵查薛泰龍潘德希二人傷勢若何現在曾否出院其已死昌連桂之母·張小掌子之父目下已否知照到申着令明白詳細具詞報告毋延 
[滬寗車撞斃掛鈎夫]  
　　滬寗路由寗開滬之第二十八次貨車駛至丹陽車站加掛貨車時掛鈎夫趙新寳因在深夜黑暗之際正在接鈎之時偶一不愼被車撞傷要害登時斃命該站站長立發電致滬上總局報告外傳其家屬備棺收殮 
[吳潤生仆地而死]  
　　蘇州人吳潤生賣報爲業並無室家棲身於蕪湖路三十七號門牌允泰小客棧早出晚歸前日下午吳行經廣東路福建路轉角處忽然跌仆於地遽爾氣絶身死旋由包探陸根生查見以其旣無家屬遂稟奉捕頭命該圖地保代爲報堂領棺收殮矣 
[公共公廨訊案彚錄]  
　　昨晨公共公廨民四庭·由陸襄讞會同美丁副領事訊理各案如次（一）楊俊炘訴蒲輝五（即蒲白華）等不理墊欵及股欵案結果被告無故不到應准原告請求缺席判缺着償還原告銀一千九百十八兩一錢九分及洋二千元并自判决日起至付欵日止常年七釐利息堂費歸被告負擔（二）蒲白華訴楊俊炘不理借欵案結果原告屢傳不到應予註銷（三）葉佐庭等訴董裕珍不分花紅案被告許理律師代辯結果展期十四天再訊被告應速補辯訴狀（四）柳鈺堂延朱斯芾律師訴老久大錢莊股東陳春權尹省三等不理押欵案被告代表甘維露律師請求展期兩禮拜再訊結果照准（五）陸永春延甘維露律師訴婦人陸周氏等玷辱門庭案結果展期十四天着兩造互商和解 
　　又午後民三庭由張襄讞會同美義兩國副領事丁費二君訊理邢伯韜訴金子習揑詞誣控請追損失銀二萬五千兩案結果改期續訊民四庭由俞襄讞會同美約副領事訊理（一）曹吉安訴袁敦文俞榮卿不理賣買鏢金賬欵案結果袁敦文具結出外俟有力時遵判履行俞榮卿訊無股東關係開釋（二）婦人華黃夏香訴其夫華承煜虐待請求離婚案結果准被告具結出外候訊 
[公共公廨審訊車輛違章案誌]  
　　十三宗罰十二宗 
　　星期四下午公共公廨車務公堂開庭傳訊車輛違章案十三宗除王新發捕房所控違章不能成立註銷外計科罰者十二宗併紀如次（一）楊阿慶（二）高友林（三）朱生生分别在愛多亞路兆豐路靜安寺路開駛汽車或無照會或司機不愼各罰洋二十五元（四）薛阿定（五）劉金山（六）王筱發（七）楊阿金（八）毛金發在同孚路浙江路等處開駛汽車或不聽巡捕指揮或不點車燈各罰洋十元（九）季道士在博物院路開駛汽車不點車燈罰洋八元（十）馮阿六（十一）陳阿四在北京路浙江路開駛汽車號碼不明各罰洋三元（十二）朱毛毛在江西路駕駛馬車不聽巡捕指揮罰洋二元以上罰欵一併充公 
[誌謝]  
　　昨承家庭工業社惠贈無敵牌牙粉紀念畫十七張係鄭曼陀所繪四美奏曲圖恣態絶美且有天虚我生題詩更見生色又中國化學工業社惠贈美女畫四張又太和藥房兩張又工商友誼會惠贈第五期夥友報一册誌此併謝 
中華職業敎育社通訊 
　　社址上海西門外方斜路三四八號 
[職業學校出品展覽會第三天開會紀事]  
　　連日陰雨昨始放晴於是來觀職業學校出品展覽會者大盛先後殆及千人下午二時半開始娱樂演講由家庭日新會主辦先由貧兒院音樂次主席穆杼齋君致詞次開女子剪髮問題辯論會辯論員六人穆杼齋君汪傑樑女士章培生君居正面主張剪髮其理由謂可節省時間與經濟且可保持清潔顧蔭亭君黃冰佩女士黃任之君居反面提出駁論以爲剪髮以後仍可講究修飾裝飾在時間與經濟上未必可以節省且節省與否全在人爲雖衣服無復有油污之虞而髮根亦足易損衣領卒由沈信卿君起言雙方所說皆有理由不妨各行其是於是陸露沙君奏音樂朱胡彬夏夫人繼起演說畧謂頃聞辯論剪髮問題余亦贊成將來女子實行普及剪髮後每日省時五分每月即可省二時半川以作事豈不大佳人决不可强以裝飾求美美國哈佛大學校長半面有紅痣可謂至醜然演說時人人覺其舉止談吐無一不美再日新會之設在改良家庭然家庭究有何意義從前以家爲骨肉團聚之處爲畢生所依托故經營如蜂巢如蟻穴此種勤勞積聚余未嘗不贊成然人非蜂蟻有高尙之欲望志趣有愛羣之心有社會國家之組織所以就廣義言家庭實爲社會之單位國家政治社會風俗之良否均原於家庭中國今日表而似有進步然表面之腐敗尙未改革美議員來申要求參觀中國家庭 
國人頗覺爲難即此可見深望在坐諸位竭力改良家庭須知家庭非私物一方面實宜公開以供社會之用美國開運動會時往往可借用附近人家云說畢表演娱樂有少年宣講團之絲竹中華武術會之拳術吳品如君之幻術米（昨誤作朱）劍華君之舞劍少年宣講團之三弦拉戲散會時已及五時今日娱樂講演仍用家庭日新會主持其序如下（一）孤兒院音樂（二）主席顧蔭亭君致詞（三）程婉珍女士演說（四）愛國女學雙簧及舞蹈（五）少年宣講團國樂及化裝講演（六）音樂再職業學校出品展覽會聞於昨日下午開第一次審查會到會審查員爲郭秉文周仁葛敬中阮尙分劉海粟五君公推郭君主席議决審查標準須有敎育上之價值即包含下列三點（一）有剏作之精神（二）有美術觀念（三）技術上之改良審查結果由各審查員提出報告書附加意見交本社刊行寄贈各校以備參考審查方法以每校每一種類爲單位由審查員逐一加以批語審查日期以二月八日爲止展覽時間已改爲上午九時至三時（昨日誤作五時）以便觀者尙望各界同志聯袂偕來勿失機會 
專件 
[法租界交易所取締規則]  
　　第一條凡在法租界内開設交易所非俟核准後不得營業交易所核准後應將章程送至法會審公堂檢察處註册並向法工部局每月繳納銀百兩領取特别營業執照第二條交易所呈請核准時應備左列各條（甲）交易所章程（乙）發起人姓名職業住址及各發起人所認股份額數此項發起人姓名錄凡有關係人均得向法會審公堂檢察處查考並不取費（丙）認股證書（丁）交易所營業地址及營業時間交易所營業時間非經特别允許不得變更（戊）法租界交易所理事及經紀人應簽立證書聲明以交易所所在地爲住址第三條交易所章程須規定左列各項（甲）交易所股票槪用記名式如有轉讓過户等情應記明於所中簿據内（乙）交易所股票於未營業前不得過户轉讓（丙）交易所發起人至少應認股四分之一此項股票在第五條所規定之保證金總額五分之一未繳足以前不得轉讓前項股票應送存檢察處至上項條件遵守後發還（丁）本所股票不得在本所市塲買賣第四條交易所理事應將名下股份送存法公堂檢察處以作處理該所事務之擔保並在任期内不得轉讓至股東大會承認其退職後爲止第五條交易所應備資本總額五分之一之保證金其繳納之法如左（甲）先繳納保證金以資本總額十五分之一（乙）其餘保證金十五分之二可以按月繳付一年内繳清前項保證金得用銀幣或動產或不動產之契據繳納妥存殷實銀行出立收據送存法公堂檢察處如本條甲項所規定保證金之收據不與章程同時附呈不得發給營業執照前項保證金非有特别允許不得動用第六條交易所在法會審公堂註册者除章程另有規定外槪認爲有限公司第七條交易所人員及經紀人均不得在本所内自己有買賣期貨行爲設經紀人違犯此條規定而與交易所串同者交易所應負其責第八條交易所應備有簽字或蓋戳之總清簿所有各種交易應按月登載並應記明下列各條（甲）交易所之種類（乙）額數（丙）經手買賣經紀人之姓名（丁）交貨日期第九條交易所經紀人亦應製前條相仿之簿據註明各經紀人之姓名住址及主顧之姓名第十條交易所及經紀人應於每月五號前將上月份所做各種交易總數結算清楚登入帳據第十一條法總領事署繙譯處特設華法稽查處專查核各交易所是否遵守本章之規定進行及各交易所與經紀人之帳目該稽查處會計員得隨時取閱帳目並得到各交易所核對各交易所理事經紀人之名單及住址應送存稽查處如有變更亦須通知第十二條凡有同樣物品之貨主組織團體把持不售或限價出售或用欺詐方法在交易所内不按商業平準市價任意抬高抑低者由法公堂罰辦第十三條凡交易所之定期或現期市價應在稽查處認爲合格之籌據上依次註明由理事審查後再由交易所揭曉理事並須將各種物品證劵之第一盤及末盤市價曁最高及最低市價作一報告簽字後每日送一份交稽查處第十四條自西曆一千九百二十二年二月一號起於交易所及經紀人所得佣金每百元徵收六元交易所與其經紀人及經紀人與其客家交易所得佣金須於結帳收據上記明第十五條上項徵費於每月結算後由交易所繳付交易所對於前項徵費完全負責但經紀人如到期不付得由交易所追索第十六條上月應繳之徵費應於下月初旬由交易所派人繳到稽查處並於繳欵時應由交易所之理事簽立證書記明實數簽字之理事對於此種記載應與交易所連帶負責第十七條此項徵費將來分派與法租界各慈善機關及各學校經費其分派方法由各交易所代表曁法工部局及法總領事署所組織之公會詳加考慮分派第十八條凡婦女及未滿十八歲之男子不入交易所第十九條凡違犯本章程者由法會審公堂裁判之交易所及經紀人有違犯本章程之規定者除新刑律另有規定外應受下列處分（甲）警告（乙）二十元至一萬元之罰金此項罰金如遇重犯時得加倍科罰如遇情有可原者得從輕核辦（丙）取銷交易所營業執照及禁止經紀人在法租界交易所營業第二十條凡已核准之交易所本規則第三條甲乙丙項及第五條甲項之規定得六個月後遵守第二十一條本規則自西曆一千九百二十二年二月一號頒佈實行 
 
 
 

Page 17

 
 
申報汽車增刋 
評 
[再論中國汽車事業之將來（省齋）]  
　　如將來中國汽車事業之發逹與否當視道路建築推廣之至如何地步爲轉移則單就全國道路協會會務之蒸蒸日上而言之道路建設之能普及全國可毋待言而將來中國汽車事業之發逹亦可毋待言矣 
　　然將來中國汽車事業發逹之現象固不止此一端試以火車與汽車相提並論之查遠東時報知汽車路之建築除供養不能作工之二十五萬災民外築路八百六十里每里平均所費祗二千八百二十三元若築造鐵路則單就土工一項每里至少須費一千三百餘元彼費二千八百二十三元之汽車路一經築就即能開始通行而費一千三百餘元之土路尙不知欲費幾何千元方能開行火車也此非將來中國汽車事業發逹之又一現象乎 
專論 
[汽車倒行之研究（汪省齋）]  
　　（本增刋第一期第七頁有「汽車倒行之方法」一篇記者因其意有未盡故再申論之省註） 
　　開駛汽車退後較前進難海上知開駛汽車者不知凡幾其對於退後能開駛裕如者殊不多見尤以初學開車者學習未久對於向前開行方知一二一遇倒行則措手無從不知聯動機關之如何引用及其他各種機關之如何止動矣 
　　退後倒行在老於經練者似覺簡單之事其實倒行有方豈得以其纖微而忽略哉卽以舵輪一端而論其動作之輕重於倒行時往往難能察覺 
　　雖然略加說明卽足以了解其中三昩也舵論一轉惟前車輪隨之動作而後輪在後拖曳較前車輪轉成一極小半徑之圓圈換言之後輪往向裏追隨而轉過轉角蓋開車者向前觀看已成習慣或慣於探望車之前部而後轉動舵輪以甲圖說明此圖指示後輪之旋轉之圓圈往往比前輪較小 
定前進之方向今開車者宜向後探望且車之動作自然不易覺察是無他其旋回點已一易而在後車之軸矣是故於倒行之第一趨向爲開駛過當車之前身旋轉超常蓋開車者雖明知其汽車之不致衝撞何物終覺其車之進行不能如開車之願欲也 
乙圖說明開車者於倒行時之駛行過當因倒行時車輪旋轉之多少不易察覺請注意前後駛行相錯之遠近 
　　縱觀其言最妙以汽車於鄉闢之處實習開駛倒車注意四輪之動作免除左右常轉車輪之惡習如是則雖少經驗之開車者遇羊腸小徑亦不至手足無措也此外猶有數點於倒行時宜加注意者大半汽車之前車軸及駛行聯動機關之裝置使汽車有一種趨勢白"Castor"「直行之趨勢」即車輪往往易於自然直行所以如是者欲使開車易於駛行不致有乏力之虞也當倒行時則反對「直行之趨勢」發丙圖說明汽車常有不得不倒行者如入車棧其地位有限故不得不用倒車 
生故舵輪稍一旋轉其勢往往易於全開職是之故倒行終不宜過快即欲開快其握舵輪不能不緊凡遇狹窄之處其開行倒車時宜時時想及車之後身終不能如汽車前身之活動蓋善擋舵輪能使汽車前身自由行動殊不易使汽車後身之同一活動也 
　　當汽車之入汽車棧房多以汽車之後身先入尤以其轉角爲難事一經轉彎餘皆易於從事矣當諸情形方知倒行之不可不研究否則全新汽車因不知倒行致損毁全車殊覺其不值也其尤當注意之點爲當汽車前行欲轉角時必待其車開至欲進之方向而後轉動舵輪但於倒行時後輪未至欲進之方向不宜轉動前輪前言汽車前身較其後身易於旋轉一點宜時時牢記蓋倒行時宜留寛舒之位置以備於舵輪轉動時前身得左右兩面自由活動否則前車之損毁在所不免總之倒行時宜以開行前進之思想於倒行時思之則庶幾其可矣 
 
 
 

Page 18

 
 
遇舵輪在右邊之汽車而開倒車者抑向左後望或向右後望尙屬疑問或言之左手撑於椅背而向左後望較爲舒服雖然於緊急時間以向右後望較爲隱當總之若能向左側汽車後身往往不裝光耀之燈故於晚間開倒車時易生危險其急救方法令一人執白紙一張對向前車之燈如是則其光能反照後身矣開車者常宜牢記於倒行時車之前身終是向外旋轉故先宜籌及寛大之位置以免上圖之危險 
半而望其駕駑較爲適當也 
到行旣能純練之後汽車當於何時倒行之問題亦不能不略加研究無論如何於車未動之前宜先設想倒行之方面如何而後行之則萬無一失故宜先行觀察道路闊狹其足以使車倒行否往往先顧慮車之後身是否能轉展裕如而後定倒車之宜行與否若欲藏車於車棧則當倒開其車於車棧務使其車能於次日自然開出卽車棧中已貯許多汽車其倒行入棧亦宜顧及此點蓋開車出棧時究以前行爲便故汽車入棧宜倒行而不宜前行也惟時時宜牢記車而倒行其駛行宜慢其後身宜時時向所欲逹地之方向其前身或可隨意左右轉旋也 
[上海汽車及運貨汽車之調查省]  
　　自一九一二至一九二○年之調查 
年　　份　車　　　　數　　　金洋價值 
一九一二　一百十六部　　　　十一萬八千四百九十五元 
一九一三　一百六十二部　　　二十萬五千六百元 
一九一四　二百十七部　　　　二十七萬八千九百九十六元 
一九一五　一百六十九部　　　十八萬三千六百九十四元 
一九一六　三百五十部　　　　三十七萬一千七百三十二元 
一九一七　五百零四部　　　　四十八萬一千四百八十五元 
一九一八　七百部　　　　　　九十五萬四千二百六十一元 
一九一九　九百六十一部　　　一百四十九萬一千七百四十一元 
一九二○　一千三百九十七部　一百九十三萬八千九百四十四元 
 
 
 

Page 19

 
 
   
 
 

Page 20

 
 
常識 
常評 
[大秦景敎流行中國碑書後] [  老圃]  
　　此碑首言三一妙身無元眞主阿羅訶國人於阿羅訶向未得其解據近世歐洲學者之研究則阿羅訶即叙里亞文之Eloh希伯來文謂之Elohim秦言上帝也碑末書大耀森文日建立潛研堂跋尾僅言大耀森文爲彼敎中語據西人言耀森文爲波斯語Yosumband即禮拜日也讀此碑知奈司托利安宗Nestorian在唐初已盛行於中國自太宗後歷高玄肅代憲數代相傳不廢但唐書食貨志武宗毁佛寺藉僧民爲民其中有大秦穆護祅二千餘人則大秦景敎亦遭波及然吾嘗讀馬哥博羅遊記輙言某地有奈斯托利禮拜堂書中屢見不止一所可知大秦景敎沿至元世祖時依然未廢但其形式已與僧寺無别不爲人所屬目耳唐會要載天寳四年詔書謂波斯經敎出自大秦兩京波斯寺宜改爲大秦寺天下諸府郡　者亦凖此可知波斯寺與大秦寺無别唐以來所謂祅廟或奉波斯拜火敎然拜火不必用祅字說文新附祅胡神也从示天聲其實天　古今字長箋謂旁門大半事天爲室可知拜上帝之敎謂之祅敎若波斯拜火敎而亦謂之祅乃由波斯與大秦相混世俗不能區别鄒漢勛讀書偶識謂六書通關中謂天爲祅釋名天豫司兗冀以舌腹言之天顯也在上高顯也青徐以舌頭言之天坦也坦然高而遠也是天字古有兩音其以舌頭言之而音近坦者即唐韵之他前切也其以舌腹言之而音近顯者即祅字之火千切也祅即顯之平聲鄒氏此說尤足徵明天祅爲古今字唐人所謂祅即今基督敎徒所謂上帝但祅字不始於唐在晋時已見傳記杜預註左傳有唯入泗水次有祅神皆社祠之意老猶太諸敎在魏晋時已入中國故有祅神若波斯之拜火敎始於蘇魯支雖亦甚古未必不早傳於中國然旣以拜火爲敎義固無緣稱祅乃知晋時之祅神必爲拜上帝敎而由外國傳入故說文新附曰胡神也 
衛生 
[屠蘇酒] [  鳳美]  
　　屠蘇酒爲古人祝歲之用惟已軼眞義今日歲朝家宴之食桌上久無此物點綴矣實則屠蘇酒者係浸漬一種藥品所謂屠蘇散者於酒而成頗有營衛之功故元日服此木有用意非如桃符爆竹等徒爲迷信之舉也然世人反輕忽視之而廢爲陳典亦可異矣 
　　考屠蘇一作屠蘇亦作酴酥其意義因典籍而異其說據藥學家言則謂相傳係華佗所創其處方雖以傳久失眞致無一定然通常則以桂皮大黃桔梗秦椒白术防風丁香等七種植物所調製者也 
　　按桂皮爲樟科植物肉桂之樹皮而以取自我兩粤間所特產之桂樹之幹部者爲上品有特香其有效成分曰桂皮油（Zimmtaidehyd）作健胃劑及强壯劑之用外又爲上等香水之原料大黃係蓼科植物之根部賡品至夥而以產於陜甘及西藏等處之Rheum　Officinale.始爲眞貨其有效成分爲Chrysophansaure,Emodin及Rhein三種主用於健胃藥及下痢劑桔梗到處自生之山草也近且因其花美而形奇故入園藝矣其宿根粗大如葠爲袪痰止咳之常用藥蓋此中含有一種化學物質曰Lobelin故也秦椒爲芸香科之喬木產煖地其果皮中富含 
特種之香氣爲驅除寄生腸胃中之螩蟲蛔蟲之神藥白术亦稱蒼术爲菊科植物之野草其根中有成分曰Atractylol者主效於消痰止咳健胃發汗防風爲織形科之宿根草其子入藥爲療治頭風之惟一神品云丁香者西印及南洋兩羣島所產之桃金孃科植物曰丁香樹之花蕾也有極烈之香味素供製造香水香油香粉等用又爲燻製臘腸茶腿等之香料其主成分曰丁子油（Eogenol）爲健胃劑及衝動劑且有治愈齲齒之奇效 
　　如此上述七種植物各有滋益養衞之功不特素爲中醫所熟知而常用者且藥物學家亦已證明其成分效用故調製之爲散藥浸酒服之雖難如古人所云之延年益壽然其能消除百病壯健身體則可信而無疑也 
道德 
[賭與烟酒嫖之關係] [  錫仁]  
　　賭癖深者焚膏繼晷日夜辛勤可謂勞矣精力不繼則呼侍者購烟食之日久因此成癮者蓋比比皆是此賭與烟癮之關係也抽頭所積之錢賭者所出也然所有權非已屬矣於是暢用爲快酒也食也必購精美久乃非此不可矣此賭與酒癖之關係也贏者之財易來之物負者心有不甘以得食餘瀝爲快於是嬲之入妓館代會鈔以爲如斯方於心稍快贏者固視此爲意外所得不吝慷慨且他日己負亦可援例要求落得留個人情並爲他日自己地步此賭與嫖妓之關係也世俗每視賭爲小德之出入不知其被殺過於槍砲時論言之詳矣余茲所言言其有連帶關係者蓋物常聚於所好旣有賭之下等嗜好斯與其相等之烟酒嫖亦趨聚焉反之善習亦然如早起者每多爲勤勞之人因第一步之善遂成第二步之善賭者亦必因第一步之惡成第二步之惡皆一步之間也進而不止損益乃大顯吾青年於最初善惡當前之途徑可不愼之於始乎楊泣歧途因見其入而不見其出也墨悲絲染因染蒼則蒼染黃則黃也吾青年其愼所入愼所染也可（乙種酬） 
科學 
[化學變化與物理變化的分别] [  韵濤]  
　　宇宙的裏面生息的東西不曉得有多少他的變化也是無窮無盡的不過我們没有去覺察過或不常去覺察他所以不曉得他究竟怎樣變化經過科學家的攷察他說我們人文藝家最大目的文藝復興少飛口應鵬 
一呼一吸的短時間裏面萬物就可以起了一個極大的變化而且說萬物的變化是一秒鐘也不會停止假使萬物停止他的變化那末就是地球的末日到了又曉得萬物的千千萬萬的變化可以用兩種名目去包括他一種是化學的變化一種是物理的變化現在舉兩個例說明他 
　　一冬天的時候我們看見水結了氷這就是一種變化（由水變成氷） 
　　二我們拿了一個狠完整的炸彈照着地上一丢頓時炸開這也是一種變化（由炸彈變成烟氣鐵片等） 
　　照以上的兩個變化看來我們可以有兩個問題 
　　一他的物體變不變？　如何變法？ 
　　二他的性質變不變？　如何變法？ 
　　現在我們先答第一個例水結了氷他的物體變不變？變的如何變法？從液體變成固體再問他的性質變不變答道不變的假使水是甜的仍舊是甜的是鹽的仍舊是鹽的現在再答第二個例炸彈炸了以後他的物體變不變？變的如何變法？從固體變成氣體與固體再問他的性質變不變？變的如何變法從會炸的物變成不會炸的物（炸彈是會炸的變成了烟氣鐵片就不會炸了） 
　　由上兩種變化看來自然有不同的地方前者（水結成氷）科學家呌他物理的變化後者（炸彈的變化）科學家呌他化學的變化現在把他兩者的分别寫在下面 
　　一凡物理變化祗有他形式改變他的性質是完全不變的反轉來講凡物體變化不改他的性質（就是變過以後與未變以前的性質完全相同的）這就呌物理變化 
　　二凡化學變化不僅是形式改變（有時或形式不必改變）他的性質也要改變的反轉來講就是凡物體變化要改變他的性質的（就是變過以後與未變以前性質完全不同）呌做化學變化（乙種酬） 
雜錄 
[名片格式之研究] [  養氣]  
　　陽曆年節余所接賀年名片數百張其中發見有可研究者數事 
　　一姓名全用西文拼音而無中文一國有一國之文字吾人之姓名自當用本國之文斷無棄其本國之文而獨用外國文以記姓名之理今人爲便於與西人接洽計故有於中文姓名外更附以西文拼音者若夫自己本不識西文與西人亦絶無往來而亦附西文拼音之姓名以自炫其時髦已嫌無謂今乃並中文不用而但有西文拼音之名豈絶不與本國人往來乎如其不然使所投贈之人不識西文不且瞠目而莫知誰某乎 
　　二名字横列而右行西文横列而右行中文直下而左行此實視字體而各有其宜非偶然也以中文而用西文之寫式不幾令見者倒置其名以讀之乎 
　　三名號繁複一名以外附列數字如字某某一字某某又字某某此種繁複之稱號實爲無謂夫姓名者特人之符號耳一人而有一名以爲其人之標識示可與他人區别是已足矣吾國自周秦以後文勝於質人皆有名有字又後則一人而有數字更置别號以自矜風雅在現時社會交際日繁朋友往來不且苦人記憶乎 
　　四名字太新名者一種記號也雖命名之意亦往往可用以表其人之素志然要宜切實而無取乎浮夸以余所見之名片則有震歐扶亞醒黃天囚古狂鐵血等名號未免大而無當新而涉怪矣又有用不經見之字爲名號者使見之之人必須檢閱說文字典方知音義亦殊無取 
　　五居籍用古地名名片旁註居籍自宜用現在地名若用古地名則是以今人而欲置身古代也且見者苟非熟於沿革地理又安知其在今何地乎以余所見則尤有異者有丹徒某君其名片旁註江蘇朱方朱方爲古名江蘇爲今名以古名之縣而隸於今名之省之下則更所謂多所牴牾者矣（乙種酬） 
 
 
