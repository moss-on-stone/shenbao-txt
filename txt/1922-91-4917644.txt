# 1922 - 91 - 4917644

 

Page 1

 
 
   
 
 

Page 2

 
 
   
 
 

Page 3

 
 
時評 
[公司與政府（老圃）]  
　　政府一大公司也公司一小政府也在法律上皆謂之法人其性質一也故能管理政府者亦能管理公司管理政府而至身敗名裂者其管理公司亦必至身敗名裂而後止所以然者無論政務商務皆不能離財務財務上操守不可信即一事不可爲故腐敗之官吏必不能營公司以其成效大驗已彰明較著於天下也 
　　山東善後之成敗視乎經濟問題易言之即視乎中國人之能管理公司與不能管理公司以軍閥發起公司人已望而生畏失商業之本來面目若更以著名黷貨捆載而逃之敗將爲之發起其人物可知矣若更以著名闒茸倚犯罪贓吏爲股肱心膂者爲之發起其人物更可知矣以公司商事非此輩所長猶之政事非此輩所長也 
　　今日政事之敗壞至於此極者以不能管理政府之人自以爲能管理政府也惟其不自知故亦自以爲能管理公司然北京官僚曾用改頭换面之法開設銀行其成效保如去歳有官僚及政客麕集上海發起所謂交易所信託公司其成效何如試觀前清以至民國所謂官辦之商業其成效又何如故商事猶政事也未有不能營政事而能營商事者也 
[國内專電]  
　　北京電王士珍覆徐函仍以老病侵尋謝絕組閣徐擬再催并囑奉直兩方强王出來（八日下午二鐘） 
　　北京電津息趙恒惕將通電表示態度又盧永祥亦醖釀一種表示將發又齊燮元亦擬乘時發言均各根據本人地位立言頗形忙碌 
　　北京電今順天報載三日吳佩孚致張作霖電謂挑戰不敢辭願率直魯健兒相周旋等語經向直奉方面要人互證並無此事 
　　北京電檢廳七日第五次函催財部將張弧任内收支各欵及大中往來欵據逐項抄覆以憑檢查懸案以待萬勿再延（八日下午二鐘） 
　　北京電鮑貴卿昨午後二時召集部各司長赴宅會議鮑言欠薪予昨與東海說過請飭財部速籌希卽宣告部員從速恢復原狀下星期一再不辦公予亦無法維持云云各司長回部後即開全體員司會議未有結果（八日下午二鐘） 
　　北京電張懷芝下令在罷工期内不准各員到部開會（八日下午二鐘） 
　　北京電今日（八日）舊會議員二百餘名在農事試騐塲茶話會王家襄略有演說聞各分子對時局不久將發一宣言（八日下午九鐘） 
　　北京電朱兆莘電英首相出席議院報告赴日諾瓦會方針（一）承認勞農政府（二）德國賠欵展長期限全院通過（八日下午二鐘） 
　　北京電南懷仁三百年紀念我將天文臺影片送其故鄉紀念外并派觀象台長赴比與會（八日下午二鐘） 
　　北京電詹天佑銅像本月二十三舉成立紀念（八日下午九鐘） 
　　北京電中美柯斯大利加國駐印領事電外部自願爲華効力充駐英名譽領事或託其照料華僑 
　　北京電哈爾濱遠東代表團通告俄民赴團登記經我抗議已允停止辦理（八日下午二鐘） 
　　北京電留法學生監督派沈覲扆兼充（八日下午二鐘） 
　　北京電海部說帖海軍官員充商船執事應請由交部飭招商局出具意見一面提閣議以便公布 
　　北京電法使照會恢復烟臺領事館派福理士充領事（八日下午二鐘） 
　　北京電張文生電財部拒徐鴻賓請以倪道烺爲鳳陽關督 
　　北京電漢口内河船棧監督處員司被拘捕者五人文書主任馮溥之妻亦被捕房拘押船棧監督吳使遴員接辦前監督葉兆崧電京告哀（八日下午九鐘） 
　　北京電財部庫藏司王其淵准辭潘承業代（八日下午二鐘） 
　　北京電處電陸洪濤甘肅在陜被刼彈械已電馮督轉飭閻師長設法和平辦理希靜候解决 
　　北京電財部加派銀行稽查程康恩充修改税則會員（八日下午二鐘） 
　　北京電京警廳派鴻夀赴蕪湖採米七萬石（八日下午九鐘） 
　　蘭州電省教育會否認關税提成全歸國立八校之議應聯合各省力爭 
　　蘭州電寗海鎭屬都蘭臺軍在黄河道通駛至狄徵收貨税 
　　蘭州電當局以糧荒禁止用米穀燒酒（以上八日上午十一鐘） 
　　漢口電聞衡州會議孫派員列席勸誘湘軍加入北伐湘軍以餉械兩缺决尊重自治主義如北伐軍入湘卽移駐别處宋魯兩部亦經趙義彬葉開鑫疏通表示與趙一致 
　　漢口電鄂西戰備已撤除川軍由 
 
 

Page 4

 
 
花果坪退回午村北軍由大果坪退至黄木堊野三關潘正道部亦由利川盡撤川境 
　　漢口電川訊附熊軍有三師一旅自成都以下至資州榮陽盡爲熊勢力粤孫派人調停令劉湘讓省長與熊熊必欲回復固有地位川局未可樂觀 
　　漢口電蕭魚日召熊祥生郭幹卿到署籌餉熊擬以尚未解到的欵先向官錢局借墊郭因有錢局不再墊欵成案拒絕致無結果 
　　漢口電吳挪借官錢局欵共千萬已令自四月起由京漢南段收入撥還（以上七日下午十二鐘） 
　　漢口電劉承恩保鄭焯任煙酒局長黄永熙實業廳長周英杰江漢道尹林樹藩施鶴道尹劉道仁荆南道尹政局將有大變動 
　　漢口電錢蔚青請假第一科長代 
　　漢口電教廳長有時象晋繼任說 
　　漢口電省議會陽（七日）决推郁璜徐大煜赴省署要求取消財廳提借地方公欵案熊祥生召集財務行政會議庚（八日）開籌商財政補救方法（八日下午十鐘） 
　　香港電孫令關國雄督辦桂林道各屬清鄉事宜 
　　香港電聞汪精衛微（五）日赴桂謁孫有所磋商 
　　香港電政界灰在東園追悼鄧鏗 
　　香港電各江輪渡工人議决如今日會議無解决明日卽罷工 
　　香港電江門市面紙幣亦跌至九六官廳責令十足兌换各銀號籌議與省同業一致行動暫停業 
　　香港電商聯會邀銀商派代表與工團商維持紙幣法惟銀商尚未選代表 
　　香港電省中米每元漲至十斤零聞因輾穀人罷工及銀業潮影響 
　　香港電英太子今晨七時乘汽車游九龍城約一時許回座艦至九時七分動輪離港（以上八日下午六鐘） 
[公電]  
　　西安馮玉祥劉鎭華乞振電華洋義振會女界義振會盛莊太夫人廣仁堂盛澤臣先生申報館並轉各慈善團均鑒前據陜南振災會文電稱漢南災情奇重待振孔殷業於馬日分電懇請廣爲施助在案嗣據該會先後來電略稱陜南荒凉徧地十室九空其被災尤重者如鳳留寗略石紫安白等縣災民非急振莫生者百三十餘萬僅延殘喘者六七十萬且近來因餓而生脚麻疾頃刻斃命者日有所聞甚至投井投繯以自斃鬻子鬻女以求生言之痛心聞者酸鼻尤望甘露宏施拯兹窮黎等語查漢南各屬災患頻仍民困財竭由來已久入春以後雨澤愆期禾苗半就枯槁疫癘因之流行憫兹孑遺重罹浩刼迭經電飭該會趕辦急振無如欵項奇絀博濟爲難用敢縷陳鄭圖之慘再伸將伯之呼務望速沛仁漿廣爲勸募助災區之急振拯垂斃之餘生三秦災黎同深感戴合電再懇無任盼禱馮玉祥劉鎭華虞印 
特約路透電 
[日諾瓦各國代表記程]  
　　七日海牙電參與經濟會議之荷代表團已抵日諾瓦 
　　七日巴黎電喬治氏及其他英代表已抵此間由法總理普恩賚氏等迎接兩總揆即在火車中會談喬治氏所乘之火車旋開赴日諾瓦 
　　八日巴黎電半官消息稱喬治氏與普恩賚氏等會晤時聲明日諾瓦會議中將不討論和約裁減軍備事僅以俄國爲限蓋俄國陸軍現共有約二百萬人也普恩賚氏等宣稱喬治氏欲求解决幣制税務匯兌諸重要問題彼等實與同一意見衆意此項計畫之得實現端賴英法專家協商之力普恩賚氏又應喬治氏之請允於法總統由摩洛哥歸時赴日諾瓦半官消息稱此次談話之結果使英法於兩月前在波洛業所成之和諧更形密切 
[愛爾蘭之悲觀]  
　　七日倫敦電聞孟哲斯德特棉業之談判頗形順利不日可得和平解决 
　　七日倫敦電昨夜有三百人搗毁杜白林税關之酒庫估計喪失之酒值英金數十萬鎊此酒大約乃貝爾法斯居民所有後查明共毁酒六千桶内有登維爾威斯忌酒百萬加倫之半國税收入將因以喪失英金二百萬鎊 
　　七日倫敦電倫敦對於愛爾蘭時局固抱悲觀但北愛首相克萊格似不抱此見解克氏在北愛國會聲稱巳續接愛爾蘭自由邦政府力求和平之諾言目前和局氣象較前爲佳且據法官戈登氏之言南愛暴亂視一年前大減杜白林不久可望恢復平時常狀惟伐勒拉仍勸人破壞和約故高林士政府尚須遇嚴重之叛變 
　　七日倫敦電愛爾蘭傳來消息該處大局每况愈下南政府之權力由共和極端派竭力抗拒後日就式微極端派公然違背法律任意行暴肆無忌憚恐將來選舉時無復能自由表示意見衆視高林士氏之地位甚爲阽危 
　　七日倫敦電下院議員代表團謁見張伯倫氏請設法保護解散之愛爾蘭警察時有急足携電報入報告特拉里地方復有二人被暗殺張伯倫氏爲之愕然旋建議設法使此輩警察及其眷屬儘速離開危險區域解散之警察復有五名在克萊爾與克里被人槍斃另有一名在克里受傷 
　　八日倫敦電現因皇家警隊隊員及前隊員屢爲人攻擊故已暫止解散有多數隊員本定今日離杜白林駐所兹巳取銷此令各駐所等處現均縝密戒備有携來福槍之英兵及携手槍之愛爾蘭警士巡邏守　 
　　八日倫敦電南愛爾蘭時局較諸北愛或邊界更爲人注意南愛兩黨之有識者漸以地方擾亂軍隊交訌爲慮故擬於選舉時在自由邦與共和軍兩者之間謀一和解之策臨時政府格里菲資定耶穌復活節在斯里戈向贊成和約者演說但斯里戈共和軍司令竟出示禁止政治集會共和軍之輕視自由邦權力已可觀見昨日清晨共和軍武裝兵士擬佔奪杜白林電話總局但自由邦兵士先到總局防禦始獲無事 
[英國發表華會條約]  
　　七日倫敦電華會所議定限制海軍約之原文今日發表各國所可留各主力艦之清册與拆毁軍艦更易新艦等之規則皆詳載之書中又載華會所决定中國關税之約 
[英上院之没收敵人私産案]  
　　七日倫敦電上院白克麥斯特氏提議凡五千鎊以下之欵苟其主人之父母係英人或本身曾在戰前繼續住在英國境内二十五年則和約中没收敵人私産之條欵不能適用之戈萊爾爵士代表政府聲稱敵國已擔任賠償其人民之義務而英政府亦已准委員會有權於遇困苦案情時撥給若干資本及適當進項但上院今日以二十一票通過白氏之提議政府遂失敗但尚無重要關係 
[在英反激黨之意見]  
　　七日倫敦電著名反對過激黨之俄人薩文柯夫氏致長函於泰晤士報斥承認勞農政府之議略謂勞農政府尚未爲國内人民所承認若外人遽承認之是開國際交涉史中所未前有之創例又謂渠與英相喬治談話時曾告喬治以承認勞農未必能改俄國内之情勢因俄國人民必繼續反對過激派也今過激黨已漸傾覆奈何竟承認之願喬治鑒諸 
[謝米諾夫到美後之訟案]  
　　七日紐約電謝米諾夫由華盛頓抵此時因被人控告一九一九年在赤塔盜取價值四十七萬五千元之皮貨致被拘留查此皮貨係現巳破産郁利法台内外貿易公司之物謝爭辯良久卒具保二萬五千元釋出有一隨行之婦人願以其值五萬元之鑽鐲爲質但未蒙准許謝氏供稱不記得當時情形當各事紛擾之際人人皆取其視爲有用者過激黨奪我之物我亦奪過激黨之物云謝氏深以其部下曾殺害二美人爲恨並謂此乃大誤負責軍官業巳正法而間接負責之司令亦即革除 
[英國索債之理由]  
　　七日紐約電英國致各債務國關於債務利息之通牒頗引起紐約人士之注意皆以此牒適合情理紐約時報謂英國之索取利息殆爲英政府强令賠償問題得有解决並使法政府不能操縱此問題之步驟 
[英國無線電報生減薪案]  
　　七日倫敦電無線電報公司擬裁减無線電報生之工資並擬使電報生於不收發無線電信時擔認謄錄職務無線電報生公會現願討論讓步辦法但巳傳知各電報生在未解决以前勿簽定合同 
[紐約多盜之挽救方法]  
　　七日紐約電自一月起紐約共發生殺人案件九十三起强刦案件一百零九起此乃生活昻貴失業人多之故商會巳組織特别委員會會同地方官籌議辦法以减殺人越貨之風紐約某團體主張以軍械給與體面居民俾爲警察之助 
[丹工廠停工終止]  
　　七日丹京電各工廠前因爭論工作鐘點及工資事宣告停工受影響者十七萬人兹僱主與職工聯合會均贊成調停之建議故將於四月十日開工 
[葡國之油礦]  
　　七日倫敦電新克萊爾油公司宣稱據紐約消息葡政府巳下令以葡屬西斐七千英畝之油礦永遠開採權給予一葡公司而由新克萊爾公司供給資本並管理一切新克萊爾公司謂該油礦似優於墨西哥與波斯之油礦 
[德電廠與日合作]  
　　七日倫敦電柏林消息西門子公司已與某日本公司訂定合同山西門子公司在東京設一製造電機工廠德國工程師二十人偕專家等將於數日内啓程赴日 
[英國顔料業談話]  
　　七日倫敦電英國顔料業總社開午餐會主席聲稱總社近來注重減輕其出産品之售價他日國際金融復原時可與德人競爭雖極複雜之顔料亦不使德國獨擅其長現已出售於市塲者有一千四百種顔料尚有數千種在預備中近又發明可染人造絲之各色顔料 
[英法郵件飛機互撞]  
　　七日巴黎電英國郵件飛機一架由克羅登飛往巴黎又法飛機一架由波蓋特飛往倫敦在某地互撞登時起火墜落法飛機之駕機者及機器師並搭客三人英飛機之駕機者均死於非命 
[各國近事記]  
　　七日巴黎電衆院今日通過以佛郎三千五百萬枚貸與奥國之議案 
　　七日倫敦電海軍聯合會會議今日一致主張繼續該會事業俾全世界英民及英國商業可享海軍充分保護 
　　七日海牙電第二議院天主教議員多人建議提出議案許政府暫禁所以爲應禁之物品入口俾裨益荷蘭之工商業 
　　七日紐約電捷克斯拉夫借欵美金一千四百萬元在此發行巳逾定額 
　　七日紐約電各處煤礦先後罷工據礦工聯合會之會員聲稱非會員刻亦陸續加入罷工 
　　八日倫敦電五釐息戰債今日第一次漲至票面之價 
[英太子離港赴日]  
　　八日香港電英太子昨夜在太平劇塲赴華宴並觀華劇外人到者無幾英太子旋赴香港英人之跳舞會極形歡欣 
　　八日香港電英艦特班號率領列朗號後隨日艦隊於歡呼及砲聲中駛出香港向日本進發 
[英太子游行所得之走獸]  
　　七日倫敦電英太子遊尼泊爾時所受土人供獻之各種走獸由太子轉送倫敦萬牲園者現已由孟買船運至此將安置於萬牲園之特别獸欄中與英太子由新加坡送來之奇獸一併任人觀看 
國外要聞 
[菲律賓通信（文初）]  
　　華僑輿論機關 
　　菲律賓人口一千一百餘萬駐馬里刺城（總督駐在地菲島第一通商口岸）二十餘萬自二十年來因美人栽培之力教育發達就現在輿論機關計日報有英文報三家西班牙文報四家土文報五家週報四十餘家月報二十餘家矮屋中農夫·及大工廠勞働幾皆知看報爲人生天職故民智開通幾於一日千里華僑佔商務上絕大勢力豈能任人絕塵而馳而不循其軌道以謀生存乎則最近輿論機關狀况何似亦國内有心南洋者所急欲知也 
　　在十六年前有益友新聞·及建鐸新聞爲日報性質然銷售不過四五百份皆以利不及費不數月而短命至辛亥廣州之役失敗馬里刺成立同盟會爲再接再厲之舉武昌起義風起雲湧外地渴望祖國消息無論工商老少皆有一致之心理由是民國元年公理報遂應時勢而産生各埠訂閱者在千份以外英美各大商店平時賴華僑爲銷售機關競登廣告故經濟上得以維持不虞拮据 
　　公理報股份雖爲多數華僑所擔任然董事及經理則純國民黨份子其論調皆爲民黨宣傳機關癸丑之秋二次革命失敗國内國民黨報匿跡銷聲惟海外報紙非權力所及猶大聲疾呼提倡破壞後以其社論中有「宋教仁孰殺之袁世凱殺之也」等語袁知之赫然震怒下令外交部委駐菲領事爲代表向菲檢察所提起毁謗名譽刑案訴訟被告以五千元擔保在外候訊被告律師謂袁世凱殺宋教仁有中國多數偉人可作證不過現在皆逃亡異國須寬以時日通知各處亡命客在駐在地美公使或領事署記錄口供然後寄到此地審判所以憑公斷某推事從其請此案延緩幾至一年有半審判廳屢推庭訊被告律師則屢以證據未齊到求展緩時國民黨要人若孫中山胡漢民鄒魯及參院諸議員皆寄寓東京接得公理報消息皆欲到東京美公使寫口供美使以國際情面攸關却之後有横濱領事可其請不數日菲地審判廳接到横濱美領署巨函遂再訂期開庭某推事美人當堂拆開函件内有孫中山等十餘人口供皆證明袁氏如何用心如何授意趙秉鈞辦理暗殺宋教仁將其中情形詳細叙明美國人最重人格謂人格高者斷不作妄語以民國第一任總統并參衆院議員美人豈有不重視其言之理由是將是案取銷判被告無罪在菲國民黨得此勝利連開三日跳舞會異常歡欣以一小報館得在法堂上戰勝國内之大皇帝爲國民黨推倒袁氏之朕兆以上所述爲公理報經過小史亦海外報界一段美談也除公理報外尚有華字報館數家民號日報爲粤籍國民黨所組織出版已過七年現尚繼續 
　　平民日報爲華僑工黨所組織提倡勞工主義現已斷續三年 
　　華潮週刋爲教育研究會所出版因出版無定期銷售不多 
　　華僑商報爲華僑商會所出版現擬改爲日報 
　　晨鐘報爲華僑各校學生會所組織以一年中國恥紀念日爲出版期出版界中最新鮮者 
　　東方月刋爲留學各大學學生所組織中英合璧以提倡華菲親善爲宗旨 
　　教育叢刋一二年出版一鉅册材料豐富爲雜誌界不數見現出至第二集 
　　計現有日報四家週報一家月報二家（晨鐘報年出二十册列於月報）無定期出版者一家（教育業刋）以七萬餘華僑駐在地輿論機關如此衆多難不能謂之發達亦不致大落人後然報館自身則有困難者數事一用人難菲地援美國禁工條例手民求過於供平常工人月須五十金以上若能改稿描大版者月金須在百金以上一送報菲童月須二十金以外每日報出八版（二大張）除固定之廣告新聞皆用四號字手民所掇字粒全報日不過一萬七八千字曾記有一年公理報掇字部由一工頭包辦月費五百元不二個月工頭即宣告解約故對於手民管理上爲最困難問題焉二材料難海外大報大概篇幅上分爲論說緊要新聞閩粤新聞本埠新聞雜爼五部各地少常駐通信員且因篇幅關係恒有一事而延長二三日登載此大足掃閱者之興三財政難各報銷售最多無過一千五百份每份月費一元五角爲鼓吹閱報起見不能實行「報資先交」之定章而外埠拖欠不還者恒去其十分之三其賴以挹注者第一恃廣告第二則兼辦印務故各報經濟充裕與否全恃經理廣告與經理印務者營業上之狀况何如耳華僑最重視輿論主持筆政恒利用此點對於善的方面盡情鼓吹故數年來華僑慈善事業若教育若賑災能踴躍輸將者皆報抵提捐之力也（三月二十七日） 
 
 

Page 5

 
 
   
 
 

Page 6

 
 
國外要聞二 
[英國之禁止鴉片貿易會議]  
　　中國人須注意自禁 
　　據五日倫敦電云禁止鴉片貿易會今日在威斯敏斯特中央廳開會高林士爵士謂簽定和約之列强曾保證使海牙萬國禁烟大會之議案實力施行但禁烟之進步仍極遲緩英國嗎啡之産額超過合法之需要甚巨卽全世界鴉片及鴉片製造品之産額亦大逾醫藥及合法使用之所需吾英旣頒布危險藥品法案然則此案曷勿施行於栽種罌粟逾十五萬英畝之印度誠所不解至關於英國嗎啡之製造直至近一二星期前並未施行切實之管理繼朱爾典爵士述中國分期禁烟之歷史謂中國最後禁盡之期上海西商尚存印土一千二百箱印度政府預備購回此土但徐總統即購而焚燬之其價雖值四百萬鎊曾不稍吝惜所惜者中國抵甚高之程度後復有大退步今有數省栽種鴉片其産額巳達一九○七年總額之三分之一今日欲施適宜之禁絕實際甚爲困難鴉片爲印政府大宗收入該政府歳入巳犧牲四百萬鎊若迫其再行犧牲將反詰吾人中國已自種植曷爲禁印度之輸入乎此亦困難之一端也代理英使朱兆莘演說中政府求使人民脱離烟毒之眞實指施謂中政府於禁烟運動完全予以同情中國雖仍有栽種烟苗者但較之嗎啡之輸入爲患至輕今日中國嗎啡大半自禁烟運動最力之國家運入誠爲遺憾賴莫脱女士謂英國對於鴉片問題之態度實爲欲與美國得更深諒解之重大障礙此間已施行危險藥品之法案而印度政府尚於鴉片得此偌大之歳入未知於論理上作何解釋查印度共有土店一萬七千家最大之某家一日内曾有主顧二千五百人同國之地而持兩種政策誠可扼腕者也 
國内要聞 
[北京通信（佛航）]  
　　奉直妥協中之難點奉洛相峙中之近况 
　　謂奉直可冀消泯夙嫌言歸於好不至以砲火相見者是勿論何人要不能作此保證然謂奉直意見巳深調和失望决裂即在目前者亦不過神經過敏者流想像推測之詞綜之北方局勢已由内閣問題而轉入統一問題奉直關係巳由備戰時期而漸入言和時期所謂陷於戰旣不能和復無望之奬態中者是已以記者之觀察吳佩孚桀驁沈鷙深藏不露决非易與者對於奉張可斷定吳决不願爲降將軍其盤據洛陽正有成竹在胸以伺彼方之動靜曹銳代發一服從之電夫豈本人所願邇來换調馮玉祥一師入洛亦逈非漫無佈置者因曹錕一言而吳遂俛首降心任人宰割恐爲必不可能之事其態度愈冷靜即其意志愈堅决可斷言也張作霖捧梁登台猝被吳擊倒面子上太下不去虚聲恫嚇旣不能收功武力解决又不願自我發難欲罷不能惟有𥞊馬厲兵刀出鞘箭上弦以表示其眞欲肉薄血戰以博最終之勝負其實表面上似備戰愈急骨子裏却謀和益切東海固深懼戰事一起地位因此動摇北方各省又豈能容忍聽兩系奪利爭權致益陷大局於紛擾彼曹錕曹銳昆仲以位高多金尤不願因奉洛之决裂而一概犧牲最近奉張决定增兵入關着着進行置械添裝異常忙碌此等舉動是否爲取瑟而歌使之聞之之意尚不可知惟聞直隸省長曹銳昨日有正式公文咨達洛陽吳佩孚大概聲明吳氏帶領軍隊今後直省無力擔負籌餉之責任吳對此尚無正式答覆曹銳之爲釜底抽薪消弭戰事之計畫固盡人而知之因此奉直妥協之說遂應運而發生北方政爭雖曰奉直並峙而實際上則惟張吳曹錕附庸耳除奉洛利害衝突根本上不相容外尚特曹氏爲緩衝而目前曹氏頗有伸縮調和之餘地記者從各方面刺探所得覺保定奉天間和平條件大概商榷巳有頭緒惟始終不易解决者尚有數事（一）張作霖曹錕擬擁段祺瑞爲内閣總理而慮吳佩孚極端反對（二）中央撤换張文生田中玉以安徽讓直以山東讓奉（三）統一後吳佩孚如何安置斯則大費躊躇兹三者爲奉直妥協中之長大暗礁也 
　　内閣問題久巳如拘攣痺痿之狀一時或不至於垂斃勿藥有喜則終究未能一般人知其麻木不仁故已不復措意及此而羣轉其目光於奉洛戰事曁奉粤聯合之統一問題惟邇來吳佩孚態度異常鎭靜雖暗中佈置不遺餘力如湘岳方面防禦北伐京漢道上凖備對奉聯絡孫洪伊結懽陳炯明冀孫中山之勿乘其危庶便用全力以對付奉系明知四圍空氣不佳而表面上却不露出絲毫張皇之形色記者頃晤新自洛陽拜夀還京之吳顧問某君據云在洛時與吳子玉談及時局問題吳輙藉他語亂之俾座客之不能竟其說吳佩孚深藏不露之神情已可想見國人以未易窺其眞藴於是關内外視線羣集於張作霖之一身聞張近日曾向左右宣言謂『此次派兵入關並非出自本意至入關之任務係爲圖謀和平統一從新改良局面樹立自强基礎起見絕無不利於國之行動及與何方有戰爭情事』張氏表面上之自白如此然殊未可盡信也並聞張日内將發一通電大概以『時局俶擾元氣凋殘内政外交蹶而不振若再因循不悟前途將有不忍言者亟應捐棄猜嫌圖謀挽救彼此互讓修整河山庶富强可期分崩得免本人爲民請命並無他求一俟統一告成大局底定即將息影家園不問國事』等語詳繹電中大意一方面表示自家有收拾時局之决心一方面表示奉天業經與西南携手更一方面希望洛陽之覺悟勿再干政其立論未嘗不言之成理未嘗不明白爽快然實際上殊不爾爾連日以來京師市面競傳奉軍已入關三混成旅勢將駐紥軍糧城曁近畿一帶以達其武裝和平促成統一之目的同時洛陽吳佩孚亦有調撥一師入京保衛治安之說徐東海巳去電阻止市面因之謡諑繁興遷徙者已大有其人惟識者謂雙方雖有如此凖備實際則均未實行庸人擾擾亦太多事矣 
[險惡時局與沈悶内閣]  
　　擬商王士珍組閣張弧突如其來京 
　　調停疏通之忙碌 
　　北京華北正報四月六日之北京消息云鮑貴卿於四月五日夜七時一刻抵京實可爲内閣變化之第一種具體明證鮑氏於六日下午往謁徐總統並陳述其無意於組織新内閣其返京僅爲謀解决陸軍部之困難問題因鮑氏係國務卿之一而陸軍部職員現方有衝動事件也聞吳佩孚已確有將於四月十日以後親至保定府參與會議此項消息係從數方面詳確得來照現勢觀之似即可有一甚佳之機會舉行一種安全之會議以討論閣事等在此會議中吳佩孚氏可以直接與張作霖氏之諸代表談判又聞曹銳已往洛陽與吳佩孚氏作初步之商榷 
　　據交通界消息張弧氏於六日上午七點十五分突然來京未回南長街私宅徑隨奉軍司令部副官李冠儒赴西斜街張景惠氏私宅暫庽張弧本爲查債事有被傳消息今突然回京於是張宅會議之說與將赴法庭自首說及梁葉均將銷假說同時並傳究以何說爲是殊難妄斷也 
　　王士珍組閣聲浪日來又繼續增高前日下午公府已派人往正定徵求同意並聞鮑貴卿之回京亦因徐有决定任王之意相信不致有被迫出臺之事發生故回京一行俾得將赴奉情形告一結束至王之就不就雖未可定但保定洛陽兩方對此辦法已十分同意六日或七日晨赴正定之專使可以回京王之態度如何卽可表白 
　　外交界消息各省疆吏鑒於中央調停能力之薄弱現有某某督軍暗中互相聯合高唱中立運動其中立態度並非　於瀋洛雙方不加偏袒即爲己足乃係以中立資格向瀋洛雙方作强有力之調停以免各走極　致時局愈陷於糾紛但此項中立運動是否不發生新勢力現在尚不可知 
　　公府人云東海鑒於時局險惡於無法之中特提議再行疏通京外意見所託政客共分三組（一）王士珍張紹曾王占元爲勸慰各處萬勿開釁人員（一）張景惠王承斌爲介紹條件疏解内幕人員（一）梅馨徐邦傑爲道達中央希望和平眞意無不俯就人員俾向津保奉洛出發 
[財界破裂之現象]  
　　審查者四十二案最關重要者二案 
　　財部急需之債額 
　　財政大參案之動機或謂爲政治上互相排斥之一種作用然無論何人贊掖之者蓋欲其從正路上走去是是非非不以感情從事秉公道重證據一面始終澈底一面凡歷任財政當局有弊者皆須檢舉然後乃能符國民之願望而確立清查財政之基礎近聞短債委員會連日開會之結果巳審查有結果者共爲四十二案定於七日具呈總統聲明經過情形一面以咨文咨財政部並聞該會對於九六公債已主發行（如吳佩孚等之來電何）並擬多騰出千萬左右以充政費但前日銀行代表並未列席而該會權限只在審查用途對於公債發行及支配是否有權尚屬疑問故此說如何尚未可知兹先就前日表决案件中最關重要者二案補述於左以備留心者之參考焉（一）十年十一月二十三日財部與通惠銀行所訂之四十五萬元債額一案經審查該案委員提出否認當經多數通過由會函請財部將該部所收之九千元退還該行所訂合同完全取消（二）中國銀行於十年二月十六日墊付新疆協餉計庫券二十七萬九千元一案經審查該案委員提出種種弊竇認爲違法主張移交檢察廳提起公訴全體一致贊成按此二案一爲該會依高總長之請求自願取消者一則殆所謂依法檢舉事件第一次審查結果蓋只如此云 
　　財政部連日爲各方所迫幾陷於無辦法之地位據聞二月分鹽餘除扣還債外實餘者祗九十萬元三月分鹽餘雖較多尚未據洋員核算清結一時實難過付卽可過付而應還之欵幾十倍百倍於此兹先將最近追債應攤之數約計如下（一）海軍軍餉兩個月八十萬元（二）京幾軍警各餉約一百萬元（三）教育費除由交部指撥者不計外尚須籌發二十萬元（四）本部一月分部費十五萬元（五）各索薪團所允許之先付數目亦有三四十萬左右（六）公府國務院經費亦應先撥二三十萬（七）其他軍餉及急需應發之外交費用亦在一二百萬上下又聞内國銀行團近會致函財部索欠計所短各銀行息計有七百三十五萬四千餘並聲明於本月内必一律清償勿再延緩 
[關於魯案之善後談]  
　　督辦魯案善後事宜公署刻巳大致組織就緒督辦王正廷六日上午十時搭乘京津通車出京前往濟南着手進行一切行前已將互議協定情形呈報公府其文略謂華會解决魯案條約訂明於簽字後應由中日主管人員協議撤兵事宜王正廷就職以來卽與日本所派委員駐華全權公使小幡酉吉在京磋商膠濟鐵路沿線撤兵協定細目十一條業於本年三月二十八日雙方簽字定由四月十日起開始撤兵至五月四日撤盡其接防軍警已由京師保安隊挑選六百人赴濟並咨商山東督軍調派得力軍隊駐紥鐵路附近以資防護等語至於公署四處人員除處長副處長外餘尚未完全發表秘書長四人則已遴定各處職權已經分配妥協 
　　關於膠濟路接防問題聞中央所派之京師保安警察第三第四兩隊確於二日由京首途三日抵濟其人數均在四百人左右概由督察長景林統率自東站起程所乘車輛有頭等車一輛鐵栅車十輛行李車一輛守車一輛到濟後因無適當房屋可以居住頗爲焦急現聞王正廷督辦巳向交通部交涉擬將警察未經分配以前先行暫駐車上俟護有相當住所再行遷移此事業承交通部允准惟以十日爲期以免車輛停頓 
　　農商部所附設之魯案林礦委員會聞所有委員已於六日由齊照岩總長派定次長黄爔爲委員長并分派各司長各科長挍監技正爲該會委員兹將銜名探誌如下（一）參事三人秦瑞玠張新吾辛漢（二）司長四人邢端林大閭黄藝錫王治昌（三）秘書一人王嵩愚（四）科長四人屠振鵬張明倫周瑞國翁文海（五）技正二人余懷清孟星（六）技監上任事二人張景光丁文江尚有分科庶務員十六人不日亦可陸續發表 
[山東督軍省長之過去現在觀]  
　　韓國鈞爲山東省長已見明令先是田中玉請開去本兼兩職嗣奉指令所請開去督軍本職應毋庸議云云其兼長一席田督本已辭意堅决且以指令觀之祗慰留督軍於省長並未提及勢已在所必動於是運動繼任者多人所知者如趙爾巽周自齊等均以時局關係暫不肯就潘復邊守靖等以洛吳反對亦難實現至現任山東鹽運司夏繼泉雖有吕海寰向政府力保及前任魯議會副議長之王朝俊向直奉兩方着手運動亦均難見諸事實惟屈映光以地方人有一部分前往奔走歡迎者故頗有繼任希望惟魯人多反對吳佩孚反對尤力且言中央更易魯長須先徵其同意否則中央悍然主持卽爲有意見外至時惟有率部衆兩師到東驅屈離任云云又前交通總長張志潭亦曾由某方面提出吳意似尚許可但吳又電保韓國鈞繼任故此席終爲韓所得惟聞旅京魯省同鄉以韓與田爲多年舊交田爲之力保故得任命將來於辦事上可以表裏爲奸且韓係蘇人又與魯人治魯之本旨不合决計向政府表示反對云云此種消息是否出於有作用之宣傳不得而知然魯人之有省長資格者必聞是說而色然以喜焉魯督田中玉由津回任有支電到京陳報回任情形原文略謂支日馳回濟署惟久病猝難就痊擬請假十日藉資調攝軍省兩署例件仍由參謀長政務廳長分别代拆代行至省長及各兼職仍懇迅予發表繼任之人藉輕仔肩云云聞政府巳電復准假並知照以韓國鈞繼任省長 
[新督電報接收科布多]  
　　新疆督軍兼省長楊增新日前有報告派軍接收科布多之陷（三十）電抵京原文略謂頃據布爾何指揮官報稱據探報科布多現由杜爾伯特薩木登王帶喀爾喀兵三百名駐防其餘蒙兵均經解散各回原牧賽特王巳回烏里雅蘇台彭木克亦回庫倫等語經復探確實科城現在巳無蒙匪除飭沿邊駐軍前往接防外並發給薩木登王奬銀一萬元所有接收詳情俟赴科官員抵斯後當再馳陳謹電奉聞敬乞鑒核楊增新陷印 
[世界基督教學生同盟會三紀]  
　　四月六日第三日 
　　世界基督教學生同盟大會在京清華學校開會情形兩記本報兹將五號晚及　號情形撮紀如左五日夕七時至八時半於大講堂開演講大會請印度代表某女士演講基督教在東方各國經過之情形現在之趨勢及將來之造詣洋洋數萬言均耶教眞理限於編幅難於俱載演時倩崑山徐女士繙譯口如懸河唯弗能悉如演者之精神是爲美中弗足八時半以後爲各國領袖代表會議各團之進行事項無甚可紀六日晨八時半至九時三刻於大講堂開第三日大會歌頌祈禱畢先由會長穆君主席報告英青年總會東洋青年領袖世界青年協會曁紐西蘭等國青年學生等均來函電致賀本會成立已預備復電致答唯執行部幹事因特别事故此屆未能蒞會應并將本會成立情形以電報告云衆無異議旋請法代表蒙博士演講「基督教與科學」大意謂科學與宗教科學家均以爲毫不相關其實研究科學者均須歸宿到宗教朱君爲之口述亦淋漓盡致聞者靡不欽佩感動稱贊不置演畢休息半小時分股討論仍分六股尤以第一股中所討論之七問題最能引起世界人類之注意對於第一第二兩問題美代表主張基督教徒對於强凌弱大殘小當取縣知事態度以警察武力制裁之兩代表先後發言均主張不用武力當以上帝之能力制服之上帝許人改惡從善故當體上帝之心對於從惡者能使其不受壓迫而感化最後美代表覆發言以爲武力無分基督與非基督但問武力之施當否倘因愛護而用武力　非爲愛護則不可武昌學生部代表王君發言謂能代表本國大多數學生之心理主張以武力而干涉强凌弱衆暴寡無論基督與非基督均無不可小亞細亞代表發言武力有個人與團體國家之别個人武力大致爲惡團體國家武力大致均屬於兵惡爲基督所不容兵爲團體國家所不得已并引證警察兵士阻止罷工干涉姦淫擄掠等不得巳而用武力除惡之事實印度代表發言公義與維持治安國際與個人宜分晰論之澳大利亞代表發言因驅除惡魔敗類基督當亦以特别武力從事於時小亞細亞代表有辯論者又以爲武力仍應就道德範圍又有以爲盡忠基督則不能爲戰爭盡力又有霍夫人者質問耶穌基督於社會事業有一分子否又有謂服務爲吾人天職當鋤惡時則不能免除武力北大齊君則謂甲乙兩國侵掠戰爭基督徒對此衝突當覔其禍源如殖民政策如軍國主義如經濟滅國等等均爲致戰爭之原則當消滅之齊魯大學代表德人巴若則謂近世個人道德實高立於國際友朋間多能行忠恕主義鮮有能忠恕於國際者於此可見國際道德太低因此紛紛其說莫衷一是最後印度代表叙一印度古代富翁屢困於盜暫均以祈禱上帝獲免於害演說時形容凄凉語銜隱諷閉會時間亦屆衆始默然嗣清華學校公醫生報告本院學生中曾發現天花二宗現已消除無恙各代表鄭重衛生本院業預備施種不妨種痘預防今日午後赴長城憑弔者尤宜多帶衣服預防大風著凉百忙中同時又發現一種白說廣告曰長城崇高長風寥寥登高眺遠其樂陶陶但是不帶衣裳定要糟糕不帶衣要吃藥了莊重大會之中忽來調侃之言點綴生趣聞者諒亦爲之嫣然是日赴長城約六百餘人外來者爲多惟惜朔風怒號殊損雅興云 
[大連會議二十六幕紀]  
　　赤塔代表提出最後之讓步 
　　日本代表又致電東京請示 
　　大連俄日會議自第二十五幕後成立與破裂之說紛紜一時其經過詳情迭誌前報頃據大連通信云大連會議第二十六幕巳照預定日期於本月三日下午三時仍在大和旅館樓上會客廳開會出席者赤塔方面仍爲代表彼得羅夫軍事委員杜利托夫及書記加沙林三人日本方面如松島政務部長島田副領事及米川書記生等三人警戒之嚴一如往日據日本代表方面之言是日之會議雙方意見大爲接近赤塔方面對於日本要求全部均已與以答覆會議形勢因之大爲變化惟亦爲最爲危險之時期故對於赤塔之答覆内容嚴守秘密半字不言惟謂此次會議爲成敗關頭雙方代表均極爲愼重此時尚未至發表之時期而巳但據接近赤塔代表方面者漏出消息是日之會雙方代表出席後彼得羅夫首先發言根據赤塔政府之訓令對於大連會議赤塔方面之意見詳爲披陳而於會議惟一難關之（一）廟街事件（二）航權問題（三）漁業問題尤詳細發表赤塔方面之主張對於第一項之廟街事件責任賠償問題仍照從前之主張允將北庫頁島開放並與日本以在該島之經濟的優越權對於第二項之黑龍松花兩江之自由航行問題則因須得中國政府之同意縱令承認日俄合辦而其合辦之船舶亦不能卽日實行許與航權之保證因要求日本方面延期至適當機會再議對於第三項之沿海省漁業權問題雖允照日本要求與以承認然而若與海參崴麥庫羅夫交涉是輕視赤塔政府之重外交赤塔方面當然不能承認放希望日本方面斷然停止與海參崴政府之交涉然後再議至於其餘各項則與旣往之主張同對於日本之主張允爲讓步言明其要求全赤塔方面皆能承認且言明以上各種主張係赤塔政府所欲言之最後意見之全部除此以外毫無考慮之餘地故望日本方面卽於此等條件之下速行結束會議締結通商條約云云公島代表以赤塔代表之言旣爲最後之主張則其態度亦巳明瞭會議之成敗只在日本答覆之如何而定因不敢即日面答乃謂赤塔方面之主張本代表巳完全知悉惟事關重要不能即答容詢問本國政府之意嚮後自有相當答覆等語赤塔代表亦諒其言旋即宣告散會時巳下午六時半矣散會之後松島代表卽令各委員加急將赤塔之答覆及會議之顚末全部譯爲寗碼當晚飛電報告東京外務省且聞日本政府已定於本月五日召集臨時閣議及外交調查討論此事一俟决定即當訓令松島代表大約二三日内此項最後訓令可到而大連會議之最後一幕爲期亦只二三日内本月十日左右成立與否當可判明惟日本政府是否允照赤塔之主張而退讓抑斷然停止會議而採他種自由態度以實行西伯利亞撤兵等事則尚大有疑問云又據島田副領事言赤塔方面之答覆概括的言之實頗平穩惟已言明此次答覆爲最後之决定的讓步苟日本方面不能照赤塔主張則惟有停止會議之法差幸雙方代表折衝已半載有餘一簣之功無論如何均欲其成而不願其敗稍有一綫之路當然欲設法令其成立只有一事足以使會議受危險者厥爲赤軍與日軍衝突之事查此事日本方面巳三次與以注意乃赤軍仍置諸不理反着着侵入日軍防地今已至危險萬分之時稍一不愼則當决裂彼時會議自必受其影響故日本方面極望赤軍略爲退讓以完成大連會議之功者也至於彼得羅夫因本月二十七日爲國民會議總選舉之期彼爲内務總長已言明欲於本月十五六日左右起程歸國是故會議之告終期總在本月十五日以前倘會議成立基本條約告成赤塔方面照憲法可由七領袖共同批准然後要求國會承認不必先通過國會故前層當無大問題也云云可知大連會議之成敗至遲不出十五日俟通商條約成立後彼得羅夫雖已歸國其他各種委員會則當仍舊進行 
[長春通信（力士）]  
　　哈爾濱官僚式交易所成立 
　　哈爾濱快函云成立多年信用卓著之糧産信托公司爲一般工於心計之奉系小政客假軍閥之勢已實行攫取之矣猶美其名曰擴充資本以與外人之扱引所抗衡試問所謂擴充者果何在原有之股本本由羗帖本位變作大洋名爲十二萬五千元其實值四十萬以上去冬公估作價三十七萬五千元此番改組强迫作價二十五萬元表面上抬出某某少將某某旅長爲新股大股東共亦繳出二十五萬元定總資本額爲一百萬元先收二之一舊股東方面皆敢怒而不敢言然而所謂新股之二十五萬元者究竟是否能如數繳納據外間傳聞某銀行經理某氏因覬覦理事一席曾爲某有力者墊付五萬元另有發起人中分得百股或數十股者亦繳納多少此外未之或聞其未收足數衆口一辭而霹靂一聲竟於三月三十一日召集創立會選舉理事矣兹姑置法理不論進而述其事實新舊兩方各佔股額之半改組之先原以辦事權利對等爲約詎意選舉時預將當選十五人名單一紙横列股東席上脅迫照塡有質難以此種選舉爲不合法者則叱止其發言若再爭辯卽以破壞會塲秩序論場内外又滿佈武裝馬弁商業機關而亦若是將來營業更非股東所能顧問可知矣各代理店（卽滬上所謂經紀人）因此咸有戒心誠恐昔年公益信（爲鮑督吉時事公益信爲鮑獨資營業因空老頭票賠累百數十萬元由董幼岑出而創合卯之議牽動商業甚大）合卯之事行將復見故皆有收縮買賣之凖備此事與哈埠市面極有關係者也兹將理　名單附錄於下 
 
 

Page 7

 
 
理事長李愈白副理事長劉劼忱常務理事郭任生王實夫孫耀宗孫監先理事遲適夫郭茂岑郭瘦忱赫文蘇張漁卿蔣捷三馬陟扶夏益齋徐程九監察人王揆若陳際青王衡三 
[吳佩孚威權下之鄂財政]  
　　籌欵借債幾無虚日 
　　鄂省財政狀况本巳入不敷出近乃因受洛陽方面之卵翼完全任其支配而掣襟見肘之窘態益復暴露而不可掩當王占元督鄂時省庫雖異常窘迫而賦收極疲積欠甚多王雖遍處張羅尚未遍及田賦最近以主客軍加多擔負益加重且當事者理財手段又遠不若前此之靈活因是加税催征等苛政遂日新而月異而迭罹兵革之鄂人乃更苦不堪問矣財政廳長熊祥生本非理財能手乃以熱中權位戀棧不去自赴洛晤吳後興致乃更高竭力搜括以酬知遇今日一通令明日一電文催征索税幾無虚日上月間曾令各縣帮辦財政委員向地方提借公欵以濟軍用其借欵辦法計分四條（一）各縣欠完七八九三年舊賦本應掃數清完現因需欵萬急一時不能征齊先行派員照欠額提解十分之四卽由各縣在公欵内凑借足數解省濟用（一）凡屬地方公欵無論何項性質現爲縣署及地方團體所經營均可一律提借（一）此項借欵不認利息但須由縣署出給印收交存地方公共團體俟欵還清繳縣註銷（一）各縣七八九三年舊賦旣經按照十分之四提借公欵嗣後征起之欵照全數以十分之四歸還公欵現因各縣多未解到乃加派委員十四人分赴各縣守提以向遠源赴武昌夏口漢陽各縣余聯輝赴安陸雲夢隨縣各縣陳心赴天門沔陽漢川各縣李仙培赴蒲圻咸寗嘉魚通山各縣董錫賡赴鍾祥京山潛江各縣李樹人赴大冶崇陽陽新通城各縣陳培挺赴光化穀城均縣各縣嚴緩蕙赴鄂城黄岡黄安各縣黄友郢赴襄陽宜城南漳各縣趙增訓赴圻春黄梅廣濟各縣兪廷恩赴荆門當陽監利各縣李之龍赴羅田圻水麻城各縣喻超赴江陵公安石首松滋各縣潘國治赴孝感黄陂應城各縣兹錄其令文於下「案照本廳前以省中需欵萬急各縣積欠舊賦爲數甚巨若待征齊報解已屬緩不濟急曾經查明各縣七八九三年欠完舊賦及緩征各數分令帮辦財政委員及縣知事會同向地方公欵内提借十分之四限一月内解省濟用卽以　該縣欠完舊賦征起抵還擬定辦法四條飭令遵辦在案現在未據各縣解到而應發軍政各費數巨期迫庫空如洗應付爲艱所有前項抵借公欵亟應委員守提以濟急需除分令外合行抄錄辦法四條（見前）令仰該委員卽便遵照尅日馳赴單開各縣催促縣知事曁帮辦財政委員按照單開應提之數卽日派員解省不得短少違悮所有該委員川費卽照提到之數支給千分之八由該縣征起申串項下開支並將到縣日期及解欵數目先行電報查核毋違切切此令」觀其借欵辦法是必令地方公欵悉被提取地方行政又勢必因費絀而停頓其影響於國計民生何可預計熊氏爲一己位置故不惜搜括民間以供軍閥揮霍識者均爲齒冷吳氏今年索餉之電不下十餘起最近又來兩電一爲直接致蕭令於前索各欵外另籌六十萬一爲與魏聯芳請代借二百萬魏在軍需課長任内賬目不清交代未算極怕吳翻臉故接吳電後並不敢因已去職而有所推諉聞已商准兩長以造幣廠擔保向外商某行借欵已得前途允諾惟息金與期限尚在商洽中至蕭接吳電後曾請劉承恩到署會商辦法初擬以漢口征收局税收令財政廳向漢商會抵借現欵百萬除解六十萬赴洛外餘四十萬尚可爲鄂省軍政費之挹注乃漢商會力陳艱難拒絕其請蕭劉無法又於三日召宴武漢兩商會會董三十九人令熊祥生及軍需課長王連城作陪席間蕭述鄂省主客軍餉已有兩月未關無論如何本月十日須先籌發一月以安軍心請代籌六十萬元商董等一聞蕭言均各面面相覷良久始由武漢兩商會長允各籌十萬元餘欵請另設法蕭以各軍欠餉待發情勢迫切上月底曾責令熊祥生限期籌發近因尚未凑足又於昨四日召熊入署限三日内籌出三十萬解送到署因是熊日來乃大忙但結怨商民甘冒不韙誠爲熊氏不值矣（四月五日） 
[湘省問題之外訊]  
　　星報四日漢口通訊云湘省生死問題即是否聯合孫氏以北伐抑繼續爲名義上之附從北方已於近日軍事會議中提出討論實際亦已决定列席之高級軍官約二百餘人由趙恒惕主席趙氏並令各軍官投票表决湘省之應否聯合廣州政府之北伐抑繼續效忠北方抑嚴守中立投票結果贊成附南者居大多數共一百五十六人贊成附北者三十五人贊成中立者十四人岳州鎭守使張福來巳將其軍隊分駐各處以圖南軍一旦進攻時得以迅速進取長沙其計劃以張國耀之魯軍劉耀龍之直軍居左翼沈鴻英之桂軍居中路張氏自率二十四師居右翼指揮全軍據此間所接廣州可靠消息南軍約有五萬人刻方靜待取道湘境進攻北軍之機會 
　　湘函云湘鄂自去年戰事發後即有向海潛金華袞等收集潰兵各約千餘人自稱湖北自治軍出没於湘鄂邊境之連城岳陽臨湘平江等屬去年經沈鴻英查悉向海潛佔住天岳關一帶當派隊進攻斃敵無算奪獲快槍百餘枝向海潛率餘黨潰散本年隂曆二月間金華袞一部仍在臨湘屬大小雲山附近沈軍聞報即派陳春光率部進攻并電請駐岳張福來通飭各軍一體會攻初八日陳進兵離大小雲山數里金黨瞥見先行伏擊沈軍即還槍力攻擊斃金黨七八十名生擒十餘名奪獲快槍及軍用物品甚多沈軍亦死傷數人金華袞易服潛逃餘黨四散事後由張福來派馬參謀携帶麵粉數百包酒肉各千餘斤前往犒賞＼ 
[九江學洲新闢商埠]  
　　九江向爲通商口岸亦爲贛省門户背靠廬山前臨長江上通武漢下達上海貿易繁盛爲江西全省之冠歳出歳入何止千萬但是該地面積不過八百餘畝前江後湖勢若長蛇華洋交處地貴如金前故商會會長舒先庚君於民國五年提議開放賓興洲爲市塲未幾實行至九年竟成市面且其間敷設南潯鐵路直達省城因之商務益盛舊年有墨國回籍華僑曹起謀廣東新寗縣人係明光華興實業公司經理舊年冬月因事過潯見潯陽形勢優勝商賈雲集水有輪船陸有火車賓興洲新埠日盛隔河有學洲一埠昔日本係江洲舊址尤佔全潯之勝年代旣遠受歷次兵革之蹂躪遂成荒洲與九江商埠襟帶相連靠山環水爲往來廬山要害曹君一見不忍去詢問友人汪鳴聲知係地方公産於是由汪君紹介地方紳士提議購辦全洲開放商埠地方紳士羅大佺·勸學所所長徐蘭廷·教育會會長馬祖楨等正欲登報招人承開商埠得聞此信不勝歡迎比邀曹君接洽頗合宗旨夏曆十年臘月初五六七等日羅紳連開地方全體大會於體仁堂徵求全縣士紳意見所到士紳五十餘人一致贊成此舉十四日復在勸學所開全體大會邀曹君等參加雙方議立永遠租約十二條十五日議决十六日丈量學洲地畝惟入塲監視者羅紳派到六人曹君等四人工程師張梅知等四人共十四人量出面積計七百四十六畝另繪一圖畢歸時已鐘下四句矣十七八日成立正式約據二紙另抄數紙呈請地方官廳備案并在振興館設筵十一二席柬邀全體士紳五十六人地官廳入宴者有九江道尹傳春官警察廳長李振綱九江縣知事張宣中商會正會長鄭星垣·副會長金浩如觥籌交錯極一時之盛九江人士聞此亦非常喜慰以爲三年後學洲商埠必非常發達且聞曹君計畫今年三四月間來潯創設求興實業銀行收儲股欵兼收存欵爲發展實業建築商塲之基礎十月建造橋梁明年春塡築馬路商場建築模範村預備華僑回國居處記者查舉洲地面與九江人全埠大小髣髴且前臨大江有公司商輪往來之便後控廬山要道汽車行駛不絕西則有南潯鐵路火車之交通東則有九江商務銜接之盛地居中心點一經辦成必能一躍而爲絕大市塲可立待也加之年來九江工廠陸續加增如金君所開之裕生火柴廠傅君所設之利豐灰麵廠張君所辦之久興洋紗廠皆一二年事也其廠屋不在學洲之後則在學洲之前後之接踵而起者正多建築需地益甚若學洲建築成功必爲競爭之市塲無疑也 
[植樹節之皖學界]  
　　第一師範祭姜墓第一中學起風潮 
　　皖省每年植樹節向由實業廳長先期擇定地點籌備一切屆時各長官齊至該處舉行植樹典禮歷屆各學校亦均整隊前往本月五日爲民國十一年植樹節之期實業廳長高炳麟籌畫尚完備上午九時半并由造幣廠特放喊聲二十分鐘催各校出隊時省長許世英氏已出城至西門外烟把山各廳處長聞省長即時而至亦遂紛紛前往一般人之揣度定有一番之盛况也詎料届時各學校反七零八落多未全隊出行且因第一師範學校全體學生欲先赴菱湖公園姜高琦墳前祭奠畢後至烟把山舉行植樹典禮各校未能均表同情是以一師學生至菱湖等候多時旋探悉各校均己前赴烟把山一師憤甚欲大興問罪之師幸經該校教職員勸解始未發生衝突而該校各生遂亦不願前往植樹收隊回校因是有多數人憶及姜高琦死事之慘至胡開文正記墨店購高琦紀念墨一頂置諸案頭以留餘哀該墨店是日竟利市三倍喜出望外是日并有青年同志會全體會員至西門外烈士墓祭奠革命發難諸先烈極致哀忱按該會係爲辛亥革命韓思白管昆南諸人組織青年軍解散後同志星散今歳管君回里集合舊同志成立此會諸烈士多舊日同志故於清明日一往祭掃亦爲植樹節之點綴也 
　　忽於此植樹大典之日發現第一中學校學生數十人出校散布宣言書謂校長劉覺凡職員方豪逼退學生詢其原因即爲前日該校四年級生數人在校放爆作樂年輕學生任情玩耍固無足怪惟當時有三年級生曹鴻燮肆口謾駡放爆竹者爲誰適有廬江學生王上生由外歸校見此情狀謂曹不得無理駡人彼此言語之間即大起衝突并有鬥毆情事隨經同學解勸本可相安無事乃曹事後復告王上生放爆竹打人舍監方豪遽於次日請命於校長劉覺凡將王上生懸牌開除學籍王生本年上學期即届畢業數年成績偶因小過竟付東流未免可惜該生同籍學生羣向校長哀求校長不允迫得該廬江全體學生數十人於清明日一律作出校運動并分向省署教育廳請願不卜如何解决也 
[許世英維持地位之手段]  
　　遣使與各方接洽 
　　國聞社安慶通信云皖省長許世英蒞任未及半載巳一再電呈辭職夫豈其素願歟彼鑒於近而省蚌遠而京津對之皆不甚大佳私心杌隉滿腹鬱伊故一再有不幹之表示顧近日以來態度一變日前許曾向人言自得段合肥一電巳覆電遵諭辦理其所謂遵諭辦理當即係打銷辭意且不獨打銷辭意且並轉而運動聯任近日派出游說之使多起車塵輪跡相望於途俱係趨赴各重要人物處有所接洽者第接洽結果滿意者甚少其一爲其鄉人許某此君之出發最早刻巳歸來係赴鄂洛游說蕭吳者其對於吳氏所致之詞則爲掬誠依附以後惟公馬首是瞻據云吳之答詞甚有趣略謂我之馬首相距太遠古云雖鞭之長不及馬腹君何如擇較近之馬首而瞻之可也於是許某費去領取三百元川資僅携得此數語而歸來矣其一爲皖北人澹臺某係赴京津一帶與東三省者此君之出發費亦爲三百元又有某當道津貼一百元某共携四百元出發迄今尚未歸來然迭有函信述京津對於許氏之情形謂因振務問題僑寓京津之皖中諸大老頗有不滿意於許氏者如胡星舫袁杏南輩之籍隸皖北諸人對於許氏尤爲不滿云云至東三省之接洽情形何似現尚未得消息其一爲赴粤之某君刻尚未見歸來亦未聞有若何消息此爲許氏較遠又較重要之三路游說使者然未得之消息不知何似巳得之消息則皆不甚佳不識許氏對之又將作若何態度至較近之方面則許自蒞任之始原定計聯絡蚌張不意其計畫失敗一則爲軍餉問題再則爲財廳問題雙方感情完全破裂巳再無聯絡之餘地聞許氏近日已轉移其方針與蕪湖馬氏竭力交驩雙方已有幾度之接洽頗爲接近大有融洽無間收得圓滿效果之望云 
[蕪湖快信]  
　　馬聯甲前派分赴皖南皖中三十一縣提欵委員業巳首途聞此舉得許省長之同意由許飭財政廳加令所截各縣局遵照辦理至每月實堆若干仍由財廳以皖南鎭守使署印收撥解蚌埠督軍公署劃扣正餉 
　　張文生前派本署諮議李鳳暢赴省提餉刻李由省乘利濟差輪於六日過蕪赴蚌 
　　兩湖巡閱使署兵站長劉金華六日由鄂到蕪擬採辦軍米兩萬石 
　　江蘇齊督軍夏曆三月十五日夀辰皖省軍政要人刻正趕辦賀禮蕪關監督何炳麟現巳赴寗祝夀並與駐寗英領事有所接洽 
　　蕪關監督何炳麟日前因銅元充斥事接總商會函巳令行五十里外各常關對於銅元進口一體嚴加取締 
　　南陵教育會農會地方財政審查會曁公民代表兪樹檉等以縣知事劉欽誥尸位三載違法殃民特電請許省長立予撤换並推代表張和聲兪廷凱丁炳陽等過蕪晋省呈控 
　　省立第五中學學生武可權李宗鄴等七人於六日下午至警廳謁徐廳長解釋組織非基督教學生同盟之理由免致誤會 
　　蕪湖第二女師學校本月五日有師範女生二十餘人乘裕繁公司小輪赴荻港桃冲參觀裕繁公司鐵礦場當晚即回採取礦質標本甚夥 
　　蕪湖成衣工人共十二帮約四百家近二千人現以銅元跌落影響要求店東加薪聞所加數目分爲三種每工二百二十文者改增洋碼一角八分二百文者改增洋碼一角六分一百六十文者改增一角三分店東方面以所加太鉅未能應允悉於清明後一日全體罷工 
[廣州勞工婦女普選討論會]  
　　聯合請願國會修正 
　　四月二日下午二時廣東女界聯合會總工會互助社各團體函請國會議員在廣西會館開會討論省議員普選事宜推總工會會長黄焕庭爲主席報告開會理由報告畢女界聯合會代表伍智梅唐允恭互助社社長謝英伯等相繼討論辦法畢請國會議員童杭時丁象謙等演說童杭時等備述省議會選舉法第三條規定男子有選舉權婦女則無之資本家有選舉權勞動界則無之又第四條規定被選舉權亦同此種男女不平等勞資分階級的選舉法絕對不能適用於民治發達時代自非提出修正不足以昭公允此後彼此自應各負責任分投運動務求達到男女平權勞資一律的普通選舉目的云云衆大鼓掌當由童議員杭時起草修正案謝社長報告大會衆皆贊成茶叙散會現該修正案交女界代表伍智梅携去會同各界代表再徵求各界同意聯合請願國會提案修正 
[廣東銀業罷市之風潮]  
　　勞工團拿解淡友 
　　廣東全省勞工尊重省幣聯合辦事處自開成立大會後即派出糾察隊分赴各處糾察嚴捕淡友查昨二日巳捕獲淡友四名（一）粤軍第二師輜重營第四連一排長鄭運霖昨携省幣十元到惠愛馬路大昌銀號找雙毫該銀號祗給九元八毫五仙（十元少一毫五仙）鄭以該省幣爲政府發給而商人任意低折實屬可惡乃赴糾察第二隊報告由隊長龍九前往該銀號將何永健拿去（二）長堤怡香茶居同德銀號紙幣每十元低折四毫該銀號胡思業因被糾察第十三隊蘇視捕去隨送交警察六區一分署（三）十三行香源銀號紙幣每五十元低折九毫（即每千元低十八元）該銀號店東余淇被糾察隊梁芳捕獲送交警察九區一分署（四）東山前鑑街某銀號每十元低二毫該銀號店東温兆被糾察第五隊招才拿去至現在各被拿去之商人均已由區解送公安局懲辦至拿解時皆以小白旗書低折紙幣奸商一名某某送公安局懲辦字樣並加鎖於頸間至糾察隊往拿商人係由各處報告至報告其低折之證據則以找换紙幣時所繕之找换單爲據又連日糾察出巡西榮巷十三行槳欄街各處甚爲認眞聞各淡友因被糾察監視一時失去大利擬决邀合各淡友罷業 
　　另一消息昨二日晚銀業中人特在十三行銀業公所會議秘密異常查所議多是設法對付紙幣維持調查者并謂若調查過嚴各銀號與淡友擬一致停業數天以爲對付之後盾又聞二日晚市上各銀舖及業找换之錢檯已多數不開門營業其有巳開者亦停止找换一時市民咸感不便而商務尤甚問其原故據云前晚省幣每十元補水四角西關某銀店竟因此鬧出事端拘去數人現在仍未了結故公議暫停交易云云三日該團糾察隊又在省立銀行門口偵查兌换經查出苦力三二十餘人據供稱係受各銀號淡友所僱每日工金一元持二三百元往换不等現各銀號日中所僱者不下十餘人且每人所换亦不只一二次（有多至七八次者）淡友以苦力爲傀儡藉達其圖利之目的云云中有七名巳解交省長署聽候省署核辦查該七名（一）爲永漢路匯源銀號夥伴吳慶常携紙幣三千元到省行兌换現銀此人每日兌换多次當將吳某拿獲詎拿獲後有大新公司夥伴梁某到請保釋隊員疑其有意擾亂因并將梁拿獲（二）壬癸坊林五美堂有林某二人到兌多次（三）青雲里劉姓婦亦託勞力蘇昆到兌多次（四）廣九路收支處劉禎祥亦托羅佑泉馮耀二人携紙幣三千元到兌又東堤東鬼基利福和車衣店每日僱苦力多人每名給以酬金一元使輪流兌换現亦被捕二名此外二十五人每名各携二百元到兌多次均先後捕獲除上述七名巳解交省署外餘送交警察第五區署看管 
　　廣東市各行勞工因淡友操縱紙幣特聯同維持詎料各銀店亦聯同罷市以爲反抗現廣東財政廳長鍾秀南以維持有責不忍令其彼此相持即於昨日三句鐘時馳往省公署請省長飭令各勞工團體先將所拿三人立行釋放並將在省行拿獲搗亂之人一並釋出然後徐圖解决 
　　工人維持紙幣會致商聯會函云「逕啓者日來商塲低折省幣日甚一日推厥原因實由銀業中二三敗類故爲操縱所致倘長此以往蒙其害者不在殷商巨賈而在我勞苦工人故吾人爲社會公安平民生活計特聯合各團組織廣東全省勞工尊重省幣辦事處一致表决以後凡我工人一元以上之工金一律領受省幣并同時組成糾察隊分往市面明查暗訪如遇有不肖之徒故將省幣低折者一經查確立拿交警局嚴辦務使省幣十足通行各等由業經聯赴省署稟明此旨蒙陳省長面許准予立案設辦事處夙仰貴會爲商界最高機關熱心公益久爲工商界所欽服相應函請貴會將敝辦事處設立原因轉知銀業中人勿再低折省幣免爲敝處糾察隊干涉致失體面實爲公便此致廣東全省商會聯合會理事長嚴月生啓」商聯會覆函云「逕覆者頃接大函敬悉一是敝會近聞省立銀行紙幣市面價格略低殊深系念經即商知銀業中人共同尊重十足通行勿信謡言自相驚擾但民情浮動似宜處之以鎭靜以及影響所及人心愈摇准函前因除致意銀業行商外相應奉覆即希查照此致廣東全省勞工尊重省幣辦事處廣東全省商會聯合會啓」 
 
 

Page 8

 
 
   
 
 

Page 9

 
 
   
 
 

Page 10

 
 
國内要聞二 
[再紀唐繼堯回滇詳情（雲南通信）]  
　　唐蓂賡自統率在桂滇軍由柳州出發而來於前月下旬即抵廣南府城休息數日後由廣南入開化是時顧軍本有多數駐紥開化防堵而顧軍之第一路北伐司令楊希閔所部亦有覺悟唐帥之來有益桑梓且同是滇人不忍自相殘殺首由其參謀長周永祚宣告中立改名保安隨有第六團全體歡迎其駐開化廣南楊如軒一旅李文漢一團亦以同室操戈雖武不勝稍爲接觸即行讓出隨後駐紥臨安之趙燧生旅長又被吳學顯率其黨徒數千人埋伏於山心地方乘其赴蒙自之行中途截擊趙旅當時陣亡截奪大砲機關槍各一子彈六十餘馱行李一百餘馱吳學顯之軍用品由此豐足隨後個舊巳招安之匪首保路團之莫樸金保等在個舊響應吳學顯即進攻蒙自唐聯帥之大隊胡若愚軍長前敵指揮龍雲等即相繼入蒙次日即進佔阿迷聯帥入蒙後即委令蒙自道尹李選廷爲軍長駐臨安團長夏鴻銓建永縣知事宋永康等爲梯團長一時軍容大盛顧總司令雖由宜良令張副司令開儒率帶前隊自己統率後隊親出抵禦（三月十八日事）在西洱地方與唐軍遇互相血戰一日互有死傷卒因張開儒前隊先至顧後隊趕至稍遲以至張不能支竟爾敗績顧欲後援巳不能及遂仍敗回宜良而通海黎縣河西江川各縣又被吳學顯之弟佔據唐由此威勢益大省中各界（省議會教育會報界公會商會農會等）亦以唐顧均爲吾滇護國護法之健將不忍聽其自殘乃組織一各界聯合會舉定李正芬（前省議會議長）陳价（前財政廳長）爲正副會長並舉王燦（法政學校校長）周汝敦（前昆明縣知事）鄧質彬（雲南中華新報主任）雷沛周（前商會會長）殷誠中（垷省議會議長）丁績（教育會會長）唐宥在（現任高等審判廳廳長）爲全省代表前往宜良阿迷一帶請求唐顧兩公停戰而省中之金代總司令漢鼎先本欲調和後又擬開戰復於十八日親由省城率隊赴宜會同顧總司令開赴前方對敵不料金甫離省而其部下之團長王潔修忽然響應唐帥自行率隊開往安寗於是金總司令於次日復由宜良折回省城顧總司令不欲親出對敵只派軍扼守要道上代表團乃於二十一日由省乘坐專車更有英法日三領事同行并派重兵保護出省調停雙方息戰顧卽允停戰至次日因唐軍已到狗街距宜甚近顧乃率隊開往路南之天生關駐紥二十二日唐之胡軍長龍指揮已進宜良金總司令於二十四日天未黎明卽率隊開赴安寗胡龍兩司令於二十四日由宜良入省唐聯帥於二十五日統軍入城到時各機關長官及各界首領前赴車站迎駕者不下數百人而滿城人民前往沿街站立引領欲瞻丰采者其數不下數萬人 
[浙省撥解留日學費辦法]  
　　嗣後按月滙寄 
　　浙江省長訓令財政廳云案查留日學費前據留日學生聯合會電催即經令飭該廳速解在案兹據駐日使館秘書張元節面述浙省四月分學費分文無着使館無法籌借請飭教育財政各廳先撥一萬元濟急等語查是項學費向係按季滙寄本季經費本應在滙寄之期自當照案速辦惟據張秘書所述情形前項經費急待應付無可延緩而全季經費爲數頗鉅一時籌滙究有爲難應先將四月分應需之欵尅日籌足撥解教育廳俾便趕速滙寄藉資濟急嗣後是項學費卽改爲按月匯解較之籌滙全季經費輕而易舉每月經費並須於上月底掃數籌滙以資接濟除令教育廳外合行令仰該廳遵照 
[杭州快信]  
　　商教銀三團體各舉幹事五人共設贖路會三團外定推幹事六人問擬於軍界推一師師長張陽　政務廳長馮仲賢警界警務處長夏定侯律師公會阮荀伯農會顧子才省議會祝新吾擔任幹事 
　　義烏管獄員鄧先鑑奉令調省遺缺高檢廳昨委江國元接替 
　　浙江吏治研究所三月分月課昨揭曉計取甲等知事唐夀仁等二十名乙等陳嘉溎等六十三名丙等陸師成等十一名甲等縣佐兪載康等四名乙等郭沈鏞等十名惟此次奬金極廉列甲等五名前者每名僅得洋二十元 
　　温屬永嘉商會據商號林有生等略稱本屬上年豐稔樂清餘米更多擬辦萬石裝帆船由乍浦運省以供急求昨巳據情電省請給護照以免沿途阻碍 
　　今日爲國會開幕紀念日各機關俱休假一天 
　　浙省教育界提創公有林案巳推定陸海望王卓夫爲籌備員 
[南京快信]  
　　前日京電載齊燮元電院請辦實業奬劵副劵以所得餘利助蘇春振事兹向督署探詢並無其事且聞齊督對於提奬劵餘利辦振一事頗不爲然 
　　齊督十一日夀辰擬是日上午十時赴小營舉行植樹巳由副官處通知軍界上校以上軍官屆時參與行禮慶祝撮影紀念 
　　一農教職員聞新校長對於農校有根本改革計畫昨特在某處會議磋商對付方法旋推代表唐某曾某等赴省署教廳請願並提出三項要求結果如何尚未悉 
　　淮揚鎭守使馬玉仁電兩長云西壩騐放處王司秤索詐岸商經理衆商停運苦工失業有關治安懇分電運副等持平速結又西壩皖豫岸商代表熊國鎭等昨亦來電請派員澈查 
　　財政教育實業三廳協議增加關税撥充教育實業經費支配情形會呈兩長鑒核 
　　江寗籌辦平糶三月預計虧耗七萬元日前寗紳仇繼恒等晉謁齊王兩長請設法籌補兩長令財廳議復嚴廳長昨呈陸續由廳墊繳俟振務結束由處撥還歸墊 
　　旅寗贛同鄉昨開會議决通電反對陳光遠發行儲金還本奬劵 
地方通信 
[蘇州]  
　　廳委覆查仲塲長控案省立蘇州模範絲織工塲長仲漱蓉迭被蘇州各省議員及公民金天民曁地方自治協進會赴省呈控當由省署實業廳同派委員來蘇協同原告金天民等查得仲場長舞弊侵欵皆有確據呈復在案乃仲場長自被查後卽竭力運動在省之大有力者代爲緩頰而原告之省議員等以省委調查後省署對於此事迄無表示曾呈催數次昨得覆函略謂已另委江蘇實業視察員蔣汝正不日來蘇復查各省議員等以此次再委復查顯見代爲仲塲長洗刷地步因之吳縣各省議員大爲不滿云 
　　王督辦出巡返蘇駐蘇太湖水利局督辦王清穆日前由蘇出發赴太湖及白茆等處巡行視察以便施工開濬兹因視察已畢於昨日（七日）由虞返蘇聞王督辦此次視察結果决計開濬白茆河云 
　　鎭使領發軍械蘇常朱鎭守使近以各軍缺額業已陸續補足特派本署參謀長蘇國棟携帶公文晉省面謁齊督請領機關槍四架槍械二百支蘇委抵寗謁見齊督後槍械巳由軍械所照撥該參謀長昨已將軍械帶蘇散發各營領用矣 
　　木凟鎭刦案木凟十一都三圖夏家浜地方突於前晚到有盜匪數十人手持槍械蜂擁至錢堯松及袁春濤等家縱火搶刦計共被搶六家並擊斃金姓一人所有銀洋衣飾等物被搶一空携贓呼嘯而去事後卽經　　　籌撥　該管警區轉報到　　　由　　　　　　審員於昨晨帶同錄事檢騐等前往勘騐屬實巳訓令警區及偵緝隊嚴緝贓盜務獲解究 
　　省委守提工場公欵前省立第六工塲塲長潘承曜因被選爲第三届省議員辭去塲長職務惟該塲公欵未據交代清楚計虧空數千金曾由省署令飭吳縣知事催交迄今未據呈繳分文王省長以交代公欵未便任令延宕特委現任該場長陳協恭來蘇守提以重公欵 
[鎭江]  
　　丹徒籌備自治之會議前丹徒城廂市董事王君因組織自治籌備處及恢復舊縣議會舊參事會問題特於六日假座城内紅梅閣召集前丹徒市各議員蒞會討論一切聞列席與議者頗爲擁擠云 
　　新茶業巳運鎭浙省龍井新茶收成尚稔鎭江各茶商曾派人赴浙採辦連日裝運到鎭者爲數甚夥聞頭茶（明前）開盤每斤七元四角次者五元二角價尚平穩銷路亦佳 
　　咨請協緝盜匪江寗縣知事吳養田以茅山僧人被刦一案迄今贓盜未獲昨特咨請鎭屬各縣知事一體協緝務獲解案訊辦聞各知事均巳飭屬遵照矣 
　　水警趙署長出巡瓜洲水警趙署長現因沿江各洲於去年水荒後時有搶案發生特於日昨乘坐師船至沿江各屬巡行以絕匪踪 
[南通]  
　　旅通靈璧學生乞振代電申報館轉上海華洋義振會曁各慈善團體均鑒天禍吾靈可謂甚矣旱魃爲災連年相繼而去秋水澇尤屬罕覯低下之區盡成澤國高原之地禾稼淪胥哀我斯民遭此鉅祲爰是室如懸磬家無儋石鳩形鵠面菜色藿容老者痛寒幼者呼餓嗷嗷之聲幾乎遍野寂寞蕭條人烟冷落傷心慘目有如是耶客冬幸蒙振濟得苟延殘喘刻值振欵已罄青黄不接若不切爲綢繆格外鴻施非特於心不忍隱患亦屬方長嗚呼鄭監門之不作孰繪流圖汲内史之已亡誰來給粟伏維我海内外仁人誼切痌瘝軫念民生慷慨解囊釋此倒懸或爲募捐集腋成裘以濟貧民使得甘露之沾庶有來蘇之望豈獨數十萬災黎頌德即學生亦感戴於無旣矣臨電望澤無任迫切待命之至安徽靈璧縣旅通南通大學農科學生鄭蘭生叩 
　　各區舉辦平糶通邑潮災救濟會前邀全縣紳董議定春賑辦法刻各區以所訂殷貧業佃對給兩項收效甚微特舉辦平糶興仁鄉董事辦事處准於舊曆十六日實行劉橋市已購就大宗賑米不日開糶又餘東市赴滬採購平米三千擔昨已呈准總商會給照起運矣 
　　議徵同鄉會費通如崇海旅滬同鄉會以會所刻已落成亟應籌集經費俾資維持擬就通崇海各輪船徵收客捐定舊曆四月一日實行昨經函請瞿知事出示通告業由縣提付總商會核議俟得復卽行照辦 
　　縣署禁止演戲通縣瞿知事鑒於災祲之餘民不安業疊據各區陳報近有戲班到境似此擾亂治安事變堪虞特於本日（七日）訓令各警察分所曁分駐所一體嚴禁矣 
[揚州]  
　　教職員索薪會議江都城廂教職員因二三月薪金無着於六日下午假公共體育塲開教職員聯合會議討論索薪辦法結果先推代表向勸學所長轉向縣署要求儘數日内發足一月以維目前現狀 
　　議决欵産處經費江都縣公署於六日下午開行政會議討論欵産經理處經費問題列席者除縣署蔣二科外有商會長朱竹軒·農會長朱幹臣·教育會長李伯樵等各人意見不一各有陳述結果該處經費以本邑欵産十萬之數爲標準每月訂爲一百元經一致贊同乃宣告散會惟該處預算本訂三百元視祇及三分之一嗣後尚須要求追加 
[南京]  
　　江蘇義務教育期成會訊調查員史可興報告溧陽縣義務教育概况云（一）支會組織三月二十九日開成立大會推定宋咸德君爲會長關於會務之進行擬自調查及研究入手（二）經費總額原有縣經費及市鄉經費共四萬七千零八十餘元現在增籌確定之經費計一千元此外如稻捐擬每擔一分糧食捐每擔二分繭捐上年巳經省廳核准照無錫成例與繭商接洽舉辦由勸學所呈請縣長會集地方紳董及各該商行曁繭公所集議辦法畝捐亦呈請縣長照上項召集手續重申前議議定捐數如果辦到庶幾現狀足敷基金有着耳（三）培養師資現在教員計三百二十七人擬俟下學年起舉辦甲種師範講習所一校爲造成十二年度義務學校之教員起見附添乙種師範生一級嗣後則繼續舉辦至義務教育普及爲止（四）學齡兒童數巳入學者五千三百二十八人未入學者二萬六千五百八十三人（五）校數與級數九年度國民學校計一百三十二所一百七十八級十年度巳增加七級十一年度準備增加二十級 
　　貪財謀斃排長命案王錦濤前充江蘇第四混成旅一團三營十連傳達去年十二月請長假另圖他謀偕妻王項氏在城内三牌樓地方賃得郭學禮家居住偶因有病赴友人處吸食鴉片與第三混成旅一團三營十二連排長鍾殿勳相遇因認識排長又在烟所瞥見王錦濤之妻王項氏遂起意圖姦連日至王錦濤家中閒話與王項氏屢通情愫得以成姦並許代王項氏備製衣衫因錢財缺乏久未履行至隂曆二月初三關餉之期王錦濤逆料鍾身畔必有餉銀預先假稱是日過江不回晚間匿藏近處後將門窗撥開攛入室中先將鍾拖下將鞋底亂擊鍾當時情虧無言可答僅着小褂由後門逃跑王錦濤檢查鍾之衣囊内僅有大洋二元小洋五角又恐鍾回邀人報復立即追踪至張家水塘邊互相爭持乘隙將鍾推落水中溺斃王錦濤回家收拾鍾之遺洋二元五角連夜逃往浦鎭避禍王項氏亦於次早携鍾衣服變得洋八元鍾之屍身因天寒冰凍至十九日始行發現蓋當時祗知鍾久未歸營不知有人謀害自屍身發現經人認明報由江寗地方檢察廳派檢察官張宗庚代理檢騐員姚文平二次檢驗驗明委係生前被人謀害抛棄水中身死並經屍親鍾德玉在地方檢察廳告訴伊姪鍾殿勳確係王錦濤謀斃後由警察在浦鎭將王錦濤王項氏拿獲解案迭經軍事審判處開庭審訊均供認不諱卽依照新刑律第三百十一條之規定將王錦濤判處死刑呈奉齊督令准執行於本月七日上午六時將該犯王錦濤提庭驗明正身鄰赴雨花台刑塲執行槍斃以昭炯戒 
[嘉興]  
　　銀行考取練習生嘉興商業儲蓄銀行定於隂曆四月初一日開創立會卽行開始營業該行所需練習生巳於本月二日由籌備事務所倩人命題考試現該項試卷業已評定甲乙於七日揭曉計正取八名徐保民·高雨辰·吳麒元·朱麗昌·顧鴻鈞·吳啓鈞·金仁夀·高樹林備取十名錢昶·蔣瑛·兪恩煦·張炳文·陶貴卿·高閏先·王大綱·陳學鍔·歸德琛·陸宗機正取諸生由該行分别通知於本月二十三日以後三十日以前備具四寸照片並邀同切實保證親自到行塡具保證書駐行辦事過期不到卽將備取生依次傳補 
　　籌設農事試騐場嘉興農業學校現經縣署預備議案將縣立第二高小校改組俟縣會議决卽可施行現縣署農林視察員方書紳以禾邑農事試騐塲尚未籌設特擬組織成立以重農林刻正提出理由並擬具預算表以便提交縣會議决籌設預算經常費約三四千金擬於丁銀帶納罰金撥充庶可不動支縣欵也 
[杭州]  
　　調查牙帖委員發表浙江財政廳昨委調查各縣牙帖委員其姓名如下杭縣於潛昌化蔣秉熹海寗富陽餘杭臨安新登瞿世號嘉興　　余夀堃嘉善崇德平湖桐鄉周景禹吳興德清武康李頤長興安吉孝豐沈恩浩鄞縣奉化南田董增春兹谿鎭海定海象山魯堅紹興嵊縣新昌汪蔭蘭蕭山諸曁餘姚上虞鮑鄭祚臨安黄岩葉遠榮寧海温嶺仙居許大綸金華蘭谿東陽義烏武義永康浦江湯溪仲鳳衢縣龍游江山常山開化顔士晉建德淳安桐廬遂安夀昌分水王勛閣永嘉瑞安平陽泰順孟琇棠青田玉環樂清景寗縉雲鄭潢麗永雲和松陽宣平遂昌龍泉慶元龔斌 
　　江浙水利談蘇浙太湖水利工程局現因江浙士紳力主先浚白茆瀏河藴藻浜等處業經王丹揆督辦帶同測量隊劉永年文牘壟亞虎等乘本局通津輪船前往查勘對於先浚白茆現巳來示贊同惟將來水利工程均須由該局辦理所有工程經費應以江浙振欵撥允云 
　　又浙西運河流域經水利委員會派第二測量隊隊長趙震有帶同各測繪員實施測量自杭縣聖堂閘起經過崇德桐鄉嘉興至王江涇入江蘇界計程二百五十餘里其間杭州拱宸橋至武林橋一段本係石塘自前清洪楊間折築砲臺致石塘逐漸坍塌大水淹没塘上三四尺行旅裹足至運河本身水尚寬深闊約二百尺至三百尺不等深均有十餘尺惟兩旁支流均甚淤淺該隊巳由塘棲鎭移駐崇德松老高橋進測水平斷而以爲修濬之凖備 
[山東]  
　　滕縣土匪之猖獗自署滕縣農民劉逸民投函云滕境土匪猖獗而以城東爲尤甚蓋東鄉爲山林叢雜之區故土匪皆聚集於東山一帶距城三五十里白晝卽搶架焚燒日有數起富户均逃避城内無力之小户人家被匪殘害慘不忍聞近來匪氛尤惡隂曆上月二十五日夜距城四里之董家村被匪焚燒數十家架去男二十餘人擊斃一人二十八日夜距城里許之北壇村被架去男女六人本月初三日距城五里之東沙河被匪撞開寨門架去男女數十人初八日北門外義和公號等家被架去男女十餘人擊斃一人其他離城三五里等處每夜搶架數起而吳知事及第六旅之帶兵官均尚無所聞逸民一介農夫無力能爲今略舉近事數起懇刋登報端不勝感戴之至云云 
來函 
[皖馬聯甲來函]  
　　申報館鑒近閱四月三日即夏暦三月初七日貴報第二張國内要聞欄内載有馬聯甲聲明截税一條云皖南鎭守使馬聯甲因舊軍欠餉數月未發昨在蕪湖宣佈與皖督長張文生許世英脱離關係等語鄙人實無此等宣言且於張督軍守服從之分對許省長有協衷之雅安能出此不韙之言此必有人挑撥故造謡言即如此次截税實具不得己之苦衷且並要得省長同意已飭財廳加令所截各縣局遵照辦理至每月實截若干仍由財廳以鎭署印收撥解督署劃扣正餉此又不能脱離關係之左證也應請貴報聲明更正實級公誼馬聯甲啓四月六日 
[芷江包克爾牧師來函]  
　　敬啓者鄙人在麻陽調查城鄉災情昨日始歸該處人民數月以來即啖草樹根及白泥以果腹其因食白泥而致大便不通以斃命者不可勝計現狀日見險惡死亡之率日益增加鄙人請略舉事實非筆墨所能形容者在途中見一婦人及其幼孩三人臥於道旁其婦人與一孩勢已垂斃蓋彼等食不入口已數日矣哀號之聲慘不忍聞余以錢五千三百文給之然恐不能救彼垂危之命也又見一男子與其妻躑躅於道中均足疲不能行其妻時仆於地後竟跬步不能前進其男子植立於其旁余就而詢之彼答曰無絲毫之物以果腹終必爲餓莩也又有一懷慘之狀則一婦人曲其兒子坐於田中其旁有一挺臥之屍體乃其夫餓斃未久然彼等恐亦將隨之去矣又有婦人與其幼兒臥於街中婦人已死未幾幼孩亦斃又麻陽某寺棲女兒甚多如購爲婢妾不需一錢祗須書一紙聲明養而已我親自看見有許多人被人買了送往下流一帶去了即購一男孩不過費錢數百文今晨余訪一女教友彼昨晚被土匪戕害因土匪刧掠城門附近臨去放槍飛彈遂中此正在睡夢中之中國女教友據其夫云二十日以來其妻僅獲一飽均謂與其奄奄待斃不如一槍速死之爲愈也街中婦孺飢民甚多大半　臥於地故因病而死者尤多現雖有勉强支持者然去秋收尚有七月之久此一兩月之内吾知每日將有數百人餓斃不知將何以救也以現在手中之欵勉能供給萬數災民不過苟延目前來日方長仍恐徒勞無益奈何專此即頌　安包克爾啓二月十五日 
雜評二 
[政治手段（默）]  
　　武人之本能决戰也世界軍閥之所以能雄視一世者以其能發揮此决戰之手段也若張作霖者本無决戰之手段其所以能成今日大東三省之勢力乘機取巧之手段成之非以眞實之力量成之也然而今日則固洶洶然欲以决戰之手段對付洛吳矣論者不察以爲張作霖之日日調兵遣將必眞將與洛吳决一死戰其實張之洶洶然仍是一種虚聲作用固未嘗稍變其昔日之手段也 
　　世界軍閥以有决戰手段而兼有政治手段者爲上無政治手段而僅有决戰手段者爲次無决戰手段而僅欲利用政治手段以成功者爲下若其所謂政治手段非眞有政治上之知識與眞有運用政治之才能不過藉黨人政客之奔走聯絡各方複雜之勢力强不合者而苟合於一時一面又利用宣傳政策以虚聲張大其聲勢如是而曰政治手段則手段之下之又下者矣張作霖之手段得毋類是 
 
 

Page 11

 
 
   
 
 

Page 12

 
 
   
 
 

Page 13

 
 
本埠新聞 
[章太炎講學第二日紀]  
　　日昨爲江蘇省教育會延請章太炎氏講學之第二日因省教育會地點不敷容坐故改在陸家浜中華職業學校内職工教育館四時許男女聽講者先後前往至四時半章氏登壇講述是日到者約四百餘人備有蓄聲機於重要名詞用機傳達以便座後者聞之清晰開講時先由沈信卿氏報告改在職工教育館之原由並謂此間可容一千人願報名來聽諸君繼續到塲幸勿間斷次章氏主講續前國學大概其第一段國學之自體上次已講今日續前講述治國學之法内分五百（甲）辨書籍眞僞大致謂古時書籍多學問亦雜如經史子集除集部中僞造者較少外而經史子則魚目混珠僞造者不可勝紀如彼僞造之書眞令人走入迷罔姚際恒著有古今僞書考略將僞書指出蓋經部僞書已不少如尚書五十八篇内二十五篇係晉代枚頤所僞造至宋而　 
知爲僞揭破之然受欺者巳千餘年矣夫人之所以受其欺者爲其所僞造尚近情也明代僞書極多如子貢詩傳係豐訪所造然無價值者鄭康成之孝經註孟子孫奭疏均僞正史不敢僞造而别史則僞者多矣吳越春秋越書皆僞書也越絕書託名子貢者實則爲漢袁康僞造漢魏叢書中之漢武内傳飛燕外傳類係宋代人所造此書當時或認爲眞而今則知爲僞矣子部中僞本極多吾人所知者如吳子列子·文子·關尹子·孔叢子·黄石公三略·等前三書略可信而後三書則全不足信矣吳子中之器具有爲現在所無者此必六朝時人造列子殆勦襲淮南子文子要爲晉代人所造列子文章極好亦圓滿然此種說法一看佛經便能了解蓋列子有其人而書則僞造焉此書雖係僞造而極好何以知其僞以漢時人無引列子語者關尹子不足論孔叢子比關尹子略好大約魏晉時人所造又孔子家語爲王肅所造黄石公三略爲唐代人所造太公隂符經亦爲僞造係唐代李筌所造此書恐在黄石公三略之後夫欲講哲理雖僞書亦無妨而考據之學則差之毫釐謬以千里矣康有爲謂漢以前之書盡被王莽劉歆所删改此太武斷不足信總之眞與僞須自辨不能一概論在人自抉别之耳（乙）通小學韓昌黎云凡欲作文須略識字識字者通小學也尚書周誥殷盤爲當時之告示今讀之則佶屈聱牙矣漢書藝文志云尚書直言也直言即白話也故尚書爲當時之白話或者此爲各地之土話故後人聽之不易明矣漢書有云尚書讀應爾雅以尚書中字不可解者則於爾雅中求之總之願讀唐以前之書須明小學方易上口宋以後則與今無甚異矣小學可分爲三種（一）訓詁如爾雅（二）形體（三）諧聲朱文公好講古書不明小學以致大錯如格物釋爲窮物夫格訓爲來來訓爲至至距爲極極訓爲窮輾轉訓詁不明小學者不能無誤又講主一無適適本與敵通無適無敵也乃取走義而爲無走不亦可笑乎夫韓柳之文都通小學故多佶屈聱牙處蓋亦彼時之土語耳清桐城派略懂小學然古書中不甚可解者寗不用之夫講哲學可以不通小學然必古語完全不引若欲援引古語則仍不能不通小學焉時已五時四十五分因六時職業學校須用會塲故卽止餘三段容下期續講散講巳近六時矣 
[省教育會請整飭教育界風紀]  
　　江蘇省教育會致省長教育廳長函云敬啓者蘇省教育近數年來日見進行之遲滯究其原因經費支絀固難期於猛進而精神方面缺乏振奮之熱力實爲最大障礙默察現狀教育人員處此龐雜社會之中無謂之應酬不正當之娛樂蔓延日廣寗垣省會沾染尤盛辦事者之精神旣不能全集於其職務宜乎暮氣日深青年多不平之感觸學校風潮因之接踵而起也近自省署教育科長周行巡視後雖亦稍有藉此感動者顧欲根本消除障礙非於風紀方面嚴加整頓無由挽救於萬一側聞教育行政機關人員亦不免隨波逐流時有手談之戲是則風行草偃感應之理宜然雖省長以顔李之學倡率於上而中流一柱未易遽障犯瀾長此不變隱憂何極此中消息甚微非局外者冷靜之眼光未易深知其利害敝會旣有所聞未敢緘默爲此專函陳達應請令行教育廳長（貴廳長）此後於教育界風紀問題嚴加注意有涉及嗜好之舉動尤宜率先禁絕並通行所屬教育機關以圖改革管見所及敬祈賜教爲幸專此敬請公安江蘇省教育會謹啓四月八日 
[修改税則委員會之昨訊]  
　　十二日二時起開正式會 
　　訂定議事大綱及着手調查貨價 
　　修改税則委員會定十二日開會巳誌昨報該會辦事處昨又接到美委員來電謂凖十一日到滬該會即定十二日下午二時起在總商會正式開會其議題爲切實從事調查貨價及訂定議事大綱云 
　　又訪函云修改税則委員會辦事處職員分配等情巳誌昨報兹悉實行開幕之期巳由正副主任商定决於本月十二號開議昨已發出中西文柬帖敦請有關税則會議各中西人員届期准時蒞會共同討論并聞美領署消息參與税則會議之駐京使館商務參贊霍君業已抵滬聞霍君於第一次修改税則時亦曾與議日本方面共計與會委員五人除有三員在滬外尚有二員迄未到滬該二員一爲日本海關税司一爲日本大藏省大藏司 
[日美兩船相撞事已成訟案]  
　　日領事署將於下星期開審 
　　文匯報云日前美航務部貨船東方水夫號與南滿會社榊丸相撞一節巳成爲訴訟案件太古公司今日已在日總領事署訴要求南滿鐵道會社賠償原告損失洋十萬元據稱兩船相撞後東方水夫號所載貨物遺失一部分該輪又受重大損傷修理費及所損貨物之價值及其他損失共計十萬元以上而此次相撞全係榊丸之過云云此案將於下星期開審 
[籌贖膠濟鐵路委員會之通函]  
　　致函各省教商銀行三會請其一致發起 
　　本埠籌贖膠濟鐵路委員會於前日通函各省已産生之贖路機關已誌昨報兹該會以該項機關各省已組織者固屬不少而尚未發起者亦尚不免省商會教育會銀行公會爲全省樞紐足以領袖一切苟能從事發起收效必宏故昨日該辦事處致函該三種機關云（上略因與前日致各省贖路機關函相同）貴會領袖全省衆望攸歸登高一呼衆山響應其爲效力必更宏大復諗諸君子當仁不讓見義勇爲愛國熱忱夙所欽仰務祈及時奮起共襄偉業聯合貴處有力團體速組贖路機關一俟全國各重要地方均能普通成立然後擇適當地點聯合開會産生贖路總機關實行民有民辦之宗旨鄙見所及是否有當仍乞卓裁賜教用匡不逮貴處進行如何諸祈隨時示知以通聲氣而謀一致云 
[商聯會調查各處商會]  
　　通函各省限一月答復 
　　全國商會聯合會據上海總商會提議以商會一覽表刋行巳久更變滋多非重新調查不足以資應用故該事務所昨通函各省云逕啓者准上海總商會函稱（見十五日本報）等由本事務所認爲此事足以便利各商會間之交通自應調查編製即以本年爲始兹擬就調查表式一紙卽請貴會分項查明就本省内所有總商會及商會彙列一表於一個月郵寄本所以便彙集編印再行分送備查此舉想荷贊同即希查照辦理准期惠復爲荷云云 
[賬簿加貼印花之抗爭]  
　　濱江商會之求助 
賬簿加貼印花一　業經去年全國商會聯合會决議一致否認向財政部抗爭蓋以事關商人之利害甚鉅也不意吉林省長藉詞濱江爲特别區域不能與全國他地相提並論一切須視奉省爲從違迫令濱江印花税分處及警察廳强迫執行兹全國商聯會事務所接到濱江商會長張香亭范靜波來函要求援助原函云逕啓者案查賬簿加貼印花一案前奉吉林省處函令業經轉達貴會並詳詢對於此案巳否奉到財部回電及吉省覆文請迅賜方針等語在案迄未奉覆兹准吉林印花税處第三零一號公函以印花税加貼一案吉省係屬特别區域所有一切政令均視奉天爲從違前函業已聲明貴會長久居塞北當已洞明斯旨况本處業經呈覆省長遵行有案尤應服從本省長官命令辦理至於聯合會上年屢次電爭曾奉財政部通令各省仍應加貼是則此案早巳解决何庸藉詞宕延除咨行濱江警察廳曁縣知事印花辦事處一體知照外相應函請貴會傳知商民遵照省令辦理正擬復爭間復准吉林印花税駐哈辦事處第七四號公函内開逕啓者案奉吉林印花税處第三百零三號訓令内開案奉省長公署指令本處呈復賬簿增貼印花省城工商兩會承認實行濱江一縣藉詞反抗應請令知濱江商會一律辦理以免歧異由奉令開呈悉仰候令行哈爾濱總商會曁縣商會遵照此令等因奉此合亟抄錄原呈令行該縣辦事處卽便會同該縣警察廳督促辦理以維軍餉此令等因奉此遵即定於本月二十二舉行檢查印花相應函請貴會傳知各商一體知照各等因准此敝會當分函復吉林印花税處併駐哈辦事處以此案近與省總商會接洽據云並未承認現在仍復抗爭縱有少數商民被迫加貼究屬未能一致商會聯合會吉林事務所亦同此聲明並非哈埠一處獨異至上海聯合會爲全國商務總樞前旣允爲代爭自應遵候解决不得謂爲過舉省函云吉林爲特别區域政令均視奉省爲從違敝會隸屬帡幪焉敢不遵但是加貼政令出是財部是否與原案相合尤不能不澈底根究民國以法治爲主凡百政令必經國會議决方可見諸施行歷經有案頃閱報載滬會修正商會爲法定機關印花亦爲法定税則税則事同一體商會法應俟國會通過而印花税獨可以部令施行敝會實未敢下此斷語總之敝會對於此案亦雅不欲多所曉凟致蒙抗税之嫌所以期期不敢遽爲承認者實以事關增重商民擔負商艱宜恤衆意難違不得不披瀝陳情　邀曲諒仍請俯體商艱詳請省長准予從緩辦理以慰商情等語函復去後惟念此案自抗爭以來文電往復敝會均以貴會爲服從以期合力進行務希達到取消加貼仍守國會通過原案爲目的乃迭經呼籲一意壓迫今吉林省長復藉詞東省爲特别區域權力用事期在必行並斥商等爲抗税行爲强爲威嚇違則處罰並令駐哈印花税辦事處及濱江警察廳切實檢查其有賬簿不貼一角者迫令開單預爲處罰計議又兼增加糧石二分出口銷塲税由入口時先爲交納市面慌恐大有不能支持之勢敝會勢力微薄恐難抵制相應函請貴會查照速電吉林省署仍請暫緩加貼一面直電財部依法抗爭作速解决以慰商情如得消息請先電知再該辦事處現售印花每洋一元購票一百十分及至解交總處則换取吉幣上兌查吉省紙幣一元折合現洋七角是否破壞税法應請一併呈部核辦爲禱云云 
[六安商會請共抗烟酒附税]  
　　援浙例一併停止 
　　全國商會聯合會昨接安徽六安商會來電云上海全國商會聯合會鑒貨税烟酒附加浙省軍民兩長巳電請中央一併停止敝縣各業擬援浙例誓不承認務請鼎力堅持到底乞速復 
[恢復縣議會之繼續響應]  
　　寳山與太倉 
　　上海縣議會副議長李右之昨又接到寳山縣議會議長彭俊球函云敬復者前閱報載貴會通函藉悉一是敝會刻巳邀集同志討論結果僉以各省議會旣早恢復縣會事同一例理當趕速成立以順輿情爰　决議一方郵電省部請求援例恢復外一方公推兪君葆邨邵君涵蒼爲敝會代表届時開會希先賜示俾聆教益共策進行無任感盼又太倉縣教育會蔣乃均等函云右之先生大鑒逕啓者自治銷沉於今九載貴會登高一呼同聲恢復惟官廳狃於新法令仍欲籌備新自治仰承上意罔顧輿情名爲地方自治實則官僚操縱非驢非馬愚弄吾民去年撤回代表吾蘇本未承認何得强壓民氣一意孤行務望貴會再接再厲誓死力爭貫澈初衷敝會願執鞭以隨其後務得眞正之自治爲幸云云 
[紀念國會開幕之狀况]  
　　停止辦公懸掛國旗 
　　昨日爲陽曆四月八日國會開幕之紀念日本埠軍警政法各官廳均放假一天停止辦公惟公私立各學校則照常授課各官廳學校門口均懸國旗藉資紀念 
[各國體會議記]  
　　籌募經費從事宣傳 
　　中華民國各團體會議於昨午二時在貴州路開第三次會議各省區團體代表之出席者周霽光童理章嚴伯威等二十四人毛一豐主席先報告各路商界聯合會拒借事務所一事業由總務股向該總會接洽大致以一月爲期尚可通融一方面由總務股另假會所繼有李鎧吳世英提議籌募經費問題分二步辦法（一）由在會各團體自由認捐（二）向贊成本會宗旨之團體或個人捐募討論結果第一項全體贊成第二項由會計股草定募捐手續以昭鄭重而免流弊次童理章起謂本會以平民團體所結合在勢力上當然較貴族團體爲弱然本會以純粹實行民治改革内政爲宗旨不妨用宣傳方法使懷疑者咸得週知并提議辦法三項（甲）本會文電須設法宣傳於各省各地報紙（乙）致各省軍政界覺書（丙）近傳在京舊國會議員有復行召集說本會議應有所表示周霽光附議並將乙項加以補充之說明並主宴請報界藉資聯絡孫鏡亞鄧嘉縉等均極贊成喻育之對於乙項主張加入宣布吳佩孚製造綠氣炮及濫發官錢票等罪狀由主席付表决一一通過熊本旭臨時動議謂民治精神不僅發揚於國内更當宣傳於國外主張文書股起草一對外宣言全體贊成留入下次大會討論並推定周霽光爲下次主席云 
[俄災振濟會之昨訊]  
　　俄災賑濟會上海部前晚七時該會職員陳維新應女子青年體育師範之請前往演述俄災情形全體學生極爲感動頗願一致贊助已派代表到該會接洽募捐一切手續又昨晚八時許該會演講部主任吳山特派幹事翁國勛前往西門方浜橋共和影戲院講演先有該戲院經理張君招待旣於休息時間由陳葆藩介紹翁君乃演講俄災慘狀及吾華人應救災恤鄰之理頗動人聽故該院觀客雖多而秩序井然講畢全體鼓掌該會在滬募捐非僅華人稱許卽西國人士亦慷慨解囊極表同情又前日該會備函請本埠工部局華童公學監院康普（譯音）君爲該會名譽幹事刻巳得其允許願竭力帮助該會云又昨日上午十一時北四川路横浜橋民强中學請該會演講主任吳山君前往演講當時除全體慷慨捐助外又推舉該校中西校長爲募捐隊隊長並擬組織支隊至少募集兩賑濟車之捐欵即日派代表至該會事務所請領捐册徽章及印刷品云 
[道路協會之進行]  
　　道路建設會成立以來鼓吹提倡成績斐然該會會長王正廷因公離滬所遺職務巳先期面懇副會長郭秉文照章執行會長職權以期賡續進行而免會務停滯業經郭君許可自王會長去後凡關於會中一切重要事宜均由該會總幹事吳山與郭君協商妥辦現聞郭副會長巳定星期三（即四月十二日）下午六時半在青年會會食堂邀集執行董事與各職員提議籌備春季年會等重要事宜並囑吳山趕將各議題理由預備簡單說明書届時提出討論俾易解决而利進行現會中職員巳趕辦通知書等件約日内即可分寄各職員云 
[調查築路計畫之通令]  
　　上海縣道籌備處奉上海縣知事公署訓令云案奉江蘇省長公署訓令内開照得江蘇省道前經按照修治道路條例從事調查通盤規畫除興化揚中兩縣四面環水並無通行大道直達鄰邑應毋庸議外餘則因地勢之利便求全省之貫通擬訂路綫繪具圖說咨部核辦兹准内務部咨以來咨及計畫書圖等件關於規定省道並籌畫各辦法經本部詳加覆核頗爲完密尚屬可行應卽由部備案至蘇省國道前經本部預擬計有三線一由江寗北行至滁州一東行經句容丹陽武進無錫吳縣吳江等縣以達浙江之嘉興一西南經皖省之太平蕪湖等縣兹於原圖上加色標明以示區别公私團體集資築路一節業由本部擬有商辦道路規則呈奉大總統批准並由部通行在案相應咨覆查照辦理並將進行情形隨時咨部查核等因准此除通行外合將計畫書圖令發該縣即便遵照查明該縣境内有無公私團體發起集資築路情事有則將規畫路線是否與本圖相合長短寬度各若干資集若干以里計路每里價格若干土地如何收用巳築若干未築若干詳細列表無亦召集公私各團體討論有無修治計畫並就地察度財力能否實行創辦商路統限十日内具復以憑核明派員測勘爲銜接修治之預備務勿遲延是爲至要此令等因計發省道路線圖一幅計畫書一分到縣奉此合亟檢同計畫書圖令發該處即便按照來文各節查明情形召集公私團體詳細討論尅日具復以憑核轉務勿稽延至要此令該處主任奉令後以築造縣道現正積極進行如各處長途汽車現均開築故即分函各公司調查内容以便列表呈復云 
[路局派員晋京參與聯運會議]  
　　滬寗滬杭甬鐵路管理局奉交通部電令以六路聯運車務會議定於四月十號開幕應派代表來京參與會議經任局長派滬寗路代表車務總管韋燕副總管袁紹昌滬杭甬路車務副總管楊先芬皆於前夜由上海北站乘坐滬寗夜客車北上聞三總管到京車務會議後須在京勾留俟五月四日中日聯運會議亦由該三代表參與故返滬時當在出月云 
[函復議遷輔元堂義塚之經過]  
　　上海學商公會前因法租界西新橋南同仁輔元堂議塜遷讓事致函上海慈善團董諮詢確情兹得該團經董凌伯華楊東山復函云接奉台函誦悉一是查此事於上年夏間法公董局因中法學堂擬欲推廣校舍商讓同仁輔元堂地産及該校毘連之塜地一小部分由敝團董事會屢次拒絕旋改爲掉换地産問題又經董事會迭次公商允以除去塜地之外酌量掉换乃法公董局計畫終不免涉及塜地當托華董屢往接洽一味固執迄未解决最後託哈華托具函質問尚未得復今於三月三十一日由沈縣長邀集敝團各會董開會磋商並函示應准遷塜换地理由當經各董在署會議簽名表决此前後經過實在之情形也辱承函詢合特奉復云云 
[丹總領事請假回國]  
　　領袖領事職務移交意總領事接任 
　　駐滬丹總領事兼領袖總領事樂斯考請假回國所遺領袖總領事職務交由意大利總領事德樂時接任等情早誌前報丹總領事擬於九號放洋故將領袖總領事一切文卷移交與意領德樂時接管矣 
[盧永祥來滬消息]  
　　浙江督軍盧子嘉聞將於今日（九日）乘滬杭路快車來滬並聞或須赴寗一行云 
 
 

Page 14

 
 
[胡家木橋草棚又告火警]  
　　焚斃女孩一口 
　　昨日午正閘北胡家木橋某姓客民所居之茅棚内忽告火警一時烈燄飛騰致延燒棚户四十餘家由各段救火會奮勇施救火始熄滅火熾時有張姓女孩一口不及逃命葬身火窟事後五區三分所王警佐飭提起火人巳早避匿仍着長警留心跴緝到案候究 
　　又函云引翔鄉五區三分所胡家木橋堍磬記路慶吉里對面荒地旅滬江北人所蓋草舍於昨日（四月八日）十一時因高郵人吳戴氏家失愼延焚左右草舍一百五十一間老幼男女失所尚待調查上海聯益善會聞警之後當　前往察視酌予散給食糧惟該會前次二處火災散賑所費頗巨經濟難免支絀故集議討論善後事宜如慈善家憫此災民而贊同該會者務望熱心資助也 
[林建章抵滬]  
　　海軍第一艦隊司令林建章自海參崴交卸代將職務後業於日前乘海籌軍艦到滬帶同史副官與海軍總司令署外交委員陳世光於昨拜會駐滬各國總領事均經各該總領事接見晤談良久而别 
[白臘克脱醫學博士將抵滬]  
　　大陸報云歐戰中服務美國各畸兒醫院之外科醫士白臘克脱博士現方環游世界將於明日（九日）乘俄羅斯皇后號抵滬中國各醫學及教會學校已排定敦請博士講演之次序博士留滬約一星期將應上海醫學會中國醫學會及博醫學會之請講演四次三次俱在同仁醫院日期爲星期一星期二星期三下午五點至六點第四次在公濟醫院日期爲星期四下午五點至六點星期二晚間博士又將赴聖約翰大學演說並赴中國醫學會之宴星期一晚間八時則赴牛醫生之宴博士離滬後將講演於濟南之東魯大學與北京之洛基菲勒基本金處及長沙之湘雅醫學博士學生之在滬者爲牛醫生及吳醫生博士現任美國麻省公衆醫院之畸兒科醫生該醫院爲美國最久之一即莫敦氏發明以脱麻醉劑之處 
[中法人士聯絡之機會]  
　　法工部局學校校長高博愛氏近爲聯絡感情起見擬組織一中法俱樂部於法租界霞飛路以便中法兩國人士時相往來歡聚一堂俱樂部内設各種游戲如茶話會·跳舞·演劇等以博興趣惟發始之初恐中法兩國語言隔閡爰先設立法文班於霞飛路二四七號法工部局學校内每星期教授三次時間下午六時至七時學費每人每月十元女界亦可入學與男子同一待遇此二事已經法總領事韋禮德君正領事兼公董局主席德賚沛君贊助昨復由高校長通函本埠中法人士徵求同意現中法俱樂部尚在籌備中法文班則提前開辦已定於五月一日下午六時開課云 
[昨晚之童子軍籌欵游藝會紀]  
　　昨晚六時北京路商界聯合會市北公學童子軍爲籌增經費事假座寗波旅滬同鄉會開游藝大會該童子軍成立巳一年所有服裝用具均由該童子軍團中辦置以致經費竭蹶異常今年又新添團員三十餘人新舊團員合計七十人故於昨晚開會籌欵赴會參觀者甚爲擁擠其開會情形如下（一）奏樂歐美西樂隊（二）國歌（三）旗語（四）救護（五）滑稽舞（六）國技（七）滑稽劇以上均本團童子軍（八）國樂少年宣講團（九）舞蹈民生女學（十）雙簧養性女學（十一）國技武德會（十二）火棍陸禮華女士（十三）舞蹈愛國女學（十四）魔術葉斐然君（十五）粤樂中華音樂會（十六）京劇久記社各節次第表演精彩頗多尤以舞蹈·雙簧·火棍·及童子軍所表演諸節爲優美至十一時許乃散 
[上海婦女會開會預誌]  
　　上海婦女會擬於本月十日星期一午後四時半會同中西女塾校友會與女子歐美同學會借西藏路漢口路中西女塾客廳開會屆時有畫家周淑靜女士關於畫學之講演凡到會之人大都携有針線又由李觀森夫人備有刺繡花邊等樣本以便愛好者參考云 
[察哈爾教育參觀團抵滬四誌]  
　　參觀少年宣講團 
　　察哈爾區教育參觀團全體於昨日（七日）晚八時參觀社會教育機關之少年宣講團當由該團臨時開會歡迎秩序如下（一）報告（總幹事汪龍超報告上海社會教育情形及該團團務）（二）歡迎詞（谷劍塵讀）（三）演說（首參觀團正團長王仙舫君演說社會教育與國家之關係次副團長鄭荔庵君說北方社會教育情形並代表致謝忱）（四）餘興（該團通俗游藝部表演絲竹詞曲及各種小調幻術頗有興趣可爲通俗教育之利器）（五）參觀（該團因地址太狹分五人一組參觀由招待員引導參觀兒童圖書館通俗圖書館公衆閱報社通俗夜校通俗游藝部各部辦事室成績室等處及流動教育館露天學校用具該參觀團均詳細詢問紀錄）（六）茶點（在該團通俗游藝復由該部主任張萍舟說明各項游藝進行辦法）（七）贈品（該團將所有各項印品檢贈一份並贈同志自製之國貨線球二盒）參觀團員均滿意而别已十一時矣 
[華東各大學比賽籃球之結果]  
　　錦標爲約翰所得 
　　華東各大學籃球隊自開始比賽以來成三角之局勢蓋滬江勝南洋約翰金陵東南四大學而敗於東吳東吳公正人徐振東君 
勝滬江南洋金陵東南四大學而敗於約翰約翰則勝南洋東吳金陵東南四大學而敗於滬江故約翰勝東吳東吳勝滬江而滬江復勝約翰此三足鼎立遂成滬江約翰東吳三大校最後之决賽先由滬江與東吳比結果滬江勝遂於五號借南洋操場與約翰作最後之决賽結果爲二十五與十八之比錦標卒爲約翰所奪云 
　　聞是役之公正人前半時係徐振東君後半時爲美人格雷博士徐君前肄業滬江大學一九二○年爲華東各大學籃球錦標滬江隊隊員翌年充青年會籃球隊隊長旋被舉爲華東隊幹事一九二二年又舉爲該隊隊長此次華東各大學比賽公推爲公正人數次係吾華人作公正人之創始者徐君藝力精强冠絕一時爲中外所同欽云 
[宗教問題之共同討論]  
　　宗教在社會上人心上究有何功用基督教果否有存在的價值此爲目下最合時宜最惹興味的社會問題然孰是孰非眞正的科學家不肯武斷非重新研究莫能下一定論東粤簡又文碩士留美歐柏林芝加高等大學有年專門研究神學宗教學深入堂奥今晚七時半應四川路青年會德育演講會之請前赴答難主任「宗教問題之共同討論」各界男女如有關於宗教及基督教種種疑難問題者屆時均可前往共同爲學理的研究凡在本題範圍以内者簡君無不盡情相告也 
[寗波旅滬同鄉會消息]  
　　寗波旅滬同鄉會昨日午後開理事會到者有理事事務監等十餘人其議决案如下（一）新會所週年紀念會案議决各種秩序照擬並定是日午後各公學開懇親大會以助餘興（二）九老詩讌儀式案議决敦請鄉老年在七十以上者蒞會叙餐一次儀式由第二科事務監辦理（三）納税華人會來函調查納税人案議决登報通告同鄉有合於該會公告所開資格之一者來會塡寫表格以便彙送（四）水災急振會請奬案議决函復黄道尹辭謝請奬（五）公債分發案議决巳認者先行分發其餘再行接洽（六）馮基金監辭職案議决致函挽留（七）姜山會事案議决會同就地士紳商酌辦理又聞該會對於教育頗爲注意下星期三演講會已請定顧旭侯君主講義務教育之意義屆期當有一番宏論也 
[魚汛中派艦巡防海盜]  
　　海軍部爲整理漁税歳收以充海軍經費曾於去年冬間選派聯鯨靖安二軍艦前往浙江各洋面弋巡一面在浙江定海縣境設立清海局令各漁船編號領照以清盜源而保漁船航業自實行以來浙江洋面盜氛稍見潛踪航旅稱安兹届春夏之交正值北洋黄花魚起汛之際各漁户紛紛駕船前往捕魚海軍部深恐盜匪乘間竊發實與漁税大有關碍爲保護漁業航商起見特令本埠海軍總司令飭即選派得力軍艦駛往巡緝以戢盜風等情蔣總司令奉令後查得第一艦隊所轄之永績軍艦現泊厦門堪以調遣當即令飭該管司令處轉令永績軍艦即日就近開往北洋渤海等處洋面往來巡弋以靖盜氛而保漁業云 
[任天智持刀戳傷親女]  
　　住白爾路人傑里三一二號門牌之任天智昨日（八號）下午十二時不知因何事故持刀將親女頭部連戳三刀血流如注後即逃逸經其子報告捕房當即派探劉友法前往調查一週將受傷女子送申江醫院救治聞傷勢頗重恐有性命之虞云 
[太平洋氷儲公司將開業]  
　　星報云據本報今日所得報告太平洋氷儲有限公司之章程已在美按察使署備案將於兩星期内開業該公司資本五十萬元分爲五千股每股一百元董事爲庫脱萊氏等四人該公司經營製氷·冷藏·及製蛋粉等事業新式兩層樓之廠屋巳築於鴨綠路及狄斯威爾路轉角處該公司巳計畫製造蒸溜水氷上海今尚未有製造此氷者該公司又備有特别冷室儲藏毛皮云 
[禁用銅圓紙幣之縣署布告]  
　　上海縣公署昨發布告云爲布告事案奉滬海道尹訓令開奉省長訓令開據上海總商會電稱（見前報）等情據此除批示如擬辦理並通令外合行令仰該道尹轉飭所屬一體嚴禁通用此令等因奉此除分行外合行令仰該知事卽便遵照一體嚴禁通用此令等因奉此合行出示布告仰縣屬各商民人等一體遵照如有銅元紙幣發現一律禁止通用特此布告 
[昨日之金融市况]  
　　昨日上午銀幣市價爲七錢二分五釐一二五下午收盤七錢二分四釐八毫七五比上日小二毫半三月底期洋上午交易不多開盤七錢二分六釐一二五午後買進者有數萬價七錢二分七釐三七五是以比前日大起一釐一毫二忽半 
　　銀拆早午兩市皆二錢各銀行星期六無收欵今日星期銀拆或者尚欲改高銅元又加五百文每百兩易二百二十二千五百文衣牌長至一千六百十二文 
[一週間進出口銀洋之調查]  
　　本星期一以來至昨日一週間銀洋進出計中交兩銀行由南京來洋五十二萬元杭州來洋六十五萬元蚌埠來洋六萬元蕪湖來洋三萬元匯豐等裝往香港現洋四十萬元裝往漢口洋八萬元南京去銀三十萬兩杭州去元二十一萬兩香港去大條三百六十四條杭州去三百五十九條友華等裝往美國大條一千七百三十條又小條二千九百七十五條各銀行查倉存底現洋多數十萬元大條現銀各少數十萬兩兹將一週間進出口數調查列下 
　　（星期一）中國銀行由南京來洋四萬元去銀三萬兩杭州來洋十五萬元去銀六萬兩廣帮裝至香港大條七十條交通銀行由南京來洋四萬元去銀三萬兩又杭州來洋五萬元去銀三萬兩滙豐銀行由廣帮託裝至香港大條二百六十九條（星期二）中國銀行由杭州來洋五萬元南京來洋四萬元裝往南京杭州銀各三萬兩交通銀行同（星期三）滙豐銀行裝至香港洋四十萬元中國銀行裝至杭州大條二十三條又南京去銀三萬兩又杭州來洋十萬元又南京來洋四萬元交通銀行由南京來洋四萬元又去銀三萬兩又杭州來洋十萬元去兩三萬兩（星期四）中國銀行由蚌埠來洋六萬元又去杭州大條六十六條廣帮裝香港大條二十五條（星期五）中國銀行裝至南京銀三萬兩又來洋四萬元友華銀行裝花旗金條一千零九十二兩交通銀行由南京來洋四萬元去銀三萬兩（星期六）華比銀行裝往美國金大條六百六十五條花旗銀行裝至美國金大條六百三十條麥加利裝至美國金大條四百廿五條大通銀行裝至美國小條二千九百七十五條中國銀洋裝杭州去大條二百七十條又南京來洋二十四萬元又去銀三萬兩又杭州來洋十萬元交通銀行杭州來洋十萬元去銀三萬兩又去漢口洋八萬元又蕪湖來洋三萬元又南京去銀三萬兩 
[一週間之金融調查]  
　　洋釐此一週間南京杭州等處銀洋來源不絕惟裝往漢口蘇州無錫厦門汕頭等處（因各該埠洋釐高昻）較多所以五日下午稍好至七錢二分五釐最高七日上午收盤爲七錢二分五釐三七五昨日午後收盤仍回小至七錢二分四釐八七五緣銀拆又至二錢一般儲洋者咸易銀兩也三月底期洋近兩日絲繭商與投機者略有購進故昨日收盤較現洋價每元大二釐半至四月半期洋未曾做開蓋天時太寒蠶汛毫無舉動掃蠶亦須穀雨時節開始也 
　　銀拆自四日之前常在二錢上下嗣因華商恒孚永豐餘售與各外國銀行之現標金日有千餘條所以銀根又鬆五日下午最小至四分七日之後又復回高至一錢之外據云川帮廣帮購運大宗棉紗需銀又值國外近無大條銀到埠本月底届期之長期銀恐轉期者少目下均須籌備也 
　　各國匯兌此六天中之近期大條銀共縮三七五遠期亦縮二五掛牌先令始終爲三先令三辦士紐約匯水好半元香滙大二五法匯小十法郎東匯小二五餘者較上屆無甚變更惟各外國銀行之五月份内盤仍硬多軟少照掛牌放長一辦士美金洋兩元上下東匯二分左右是以標金之價常在三百二十兩前後巳七天矣然昨日收盤價較上星期六收盤價已小去銀一兩據銀行中人言美國礦工罷工未解决之前國外五月份匯兌價長多縮少金價仍看疲弱也 
[一週間各銀行交易之調查]  
　　木星期一（三號）以來一週間先令懸牌均爲三先令三辦士大條近期縮三七五遠期縮二五美匯好起半元東匯縮小二五香匯長二五法匯小十個法郎餘者較上屆無甚變更惟内盤均硬多軟少標金在三百二十兩上下升降一二兩至數錢而已美國銀行花旗友華大通等裝去現標金數千條絲交易共成交七十包計元九萬二千八百兩兹將本週中各銀行交易列下 
　　（星期一）麥加利銀行出五月份先令一萬鎊價三先令四辦士一二五至三先令四辦士安達進五千鎊價三先令三辦士八七五道勝結出又一萬鎊價三先令四辦士○六二五又一萬鎊價三先令三辦士八七五友華買進現標金四百二十條價三百二十兩又四月份美滙二萬五千元價七十三元三角七分五（星期二）麥加利結出五月份先令五千鎊價三先令三辨士六二五台灣買進四月份大連滙十萬元價六五至六五三七五華比結出六月份東洋十萬元價六錢五分一二五友華結出六月份先令五千鎊價三先令三辦士七五又結進美滙二萬五千元價七十三元三角七分五大通買進現金二百十條價三百二十二兩又結出五月份先令二萬五千鎊價三先令三辦士五六二五又結進五千鎊價三先令三辦士六三七五道勝出又二萬鎊價三先令三辦士七五至三先令三辦士六八七五絲交易五十包扯價一千三百三十六兩（星期三）大通進現標金三百十條價三百二十二兩又出本月份先令五千鎊價三三六二五又進本月東匯十五萬元價六五一二五至六五三七五又進美金六月份五萬元價七十二元六角二分五華比進四月份東洋十五萬元價六五二五至六五一八七五友華結出五月份先令一萬鎊價三三六八七五住友進四月份先令一萬鎊價三三七五三井進六月份先令五千鎊價三三八一二五（星期四）大通進現標金一百四十七條價三百十九兩二錢五道勝進六月份先令一萬鎊價三四又進四月十五東洋十萬元價六四二五又出五月份十萬元價六四三七五大通購進現標金七百條價三百十八兩五錢又進四百二十條價三百十九兩八錢又出五月份先令五千鎊價三四一二五又出四月份一萬鎊價三四六二五朝鮮進六月份又五千鎊價三四一二五（星期五）華比買進現標金三百十五條價三百十九兩三錢大通進現金七十條價三百十九兩五錢又華比進又一百四十條價同上又買一百零五條價三百十九兩八錢又出五月份東滙十萬元價六錢四分五至六四六二五又出花旗洋十萬元價七十三元三角七五又進五月份先令五千鎊價三四○六二五絲交易二十包扯價一千三百兩朝鮮進六月份先令二萬鎊價三四○六二五至三四又出現東滙二十萬元價六四二五（星期六）道勝結出五月份先令五千鎊價三三八七五又進五六兩月份先令二萬鎊價三四運通結出五月份美滙五萬元價七十二元二角至七十三元一角二五朝鮮進五月份先令一萬鎊價三四又進五月份東滙二十萬元價六四七五又結出五月份東洋二十萬元價六四二五 
[東華銀行滙市報告]  
　　昨日友華銀行滙市報告云七日倫敦大條銀價近遠期各長一二五紐約銀價升至六角五分八七五倫敦紐約間滙價爲四元四角今日此間各國滙價照昨未動市况穩而堅定近遠期實際同一滙率英鎊成交價自三先令三便士八七五至三先令四便士不等美金成交價七十三元二角五分售者較多昨日倫敦市塲印度及美洲購進少數現銀倫敦紐約市况均堅定 
[前晚滬寗夜車遲到之原因]  
　　前日（七日）滬寗路由寗開滬之夜班快車駛至鎭江車站機頭忽然損壞不能行駛當由該站站長立發電致寗站派撥機頭拖掛該車到滬巳十點十餘分鐘計逾時三點十餘分鐘矣 
　　尚有本埠新聞等轉入後頁 
雜評二 
[廣整飭風紀（旡用）]  
　　夫風紀之於今日隳壞極矣以云整飭談何容易江蘇省教育會倡言整飭風紀殆以教育界爲純潔之社會以身先之不令而行厠身教育界之人士而不自整飭風紀安望其能教育人爲師爲範且習染深者革之難而習染淺者革之易今之教育界風紀視一般社會比較的良好换言之惡習劣行亦比較的減少起而整飭一舉手一投足之勞非甚難事也 
　　雖然社會之爲物固互相聯結而成者也環境相偪移化最烈故欲破除一切以特立獨行於溷濁之社會中必其志其學其信望有勝人處而後能超脱社會不爲社會所恥笑所謂英雄造時勢必英雄而後乃能造時勢也若夫凡民從俗浮沈與時俛仰者多魯人獵較孔子亦從而獵較出於無主見者半出於不得已者亦半故欲爲根本救濟更須就社會各方面次第改革如補習教育洵急不可緩補習之最重要者一爲下流社會二爲婦女下流社會受教育則多數人之腦筋新鮮中上流社會可隨處由彼監督十目十手其嚴無比婦女受教育則家庭方面可收宏美之效果此願於整飭教育界風化之餘更卽其義而廣之也 
 
 

Page 15

 
 
本埠新聞二 
[兩日間滬杭車運來之現洋]  
　　滬杭甬鐵路上海南站前昨兩日由杭來滬之早快車及慢車在杭松等處裝來現洋其數如下（七號）由杭州造幣廠運交上海中交兩銀行新幣各五萬元松江運交上海慶祥現洋五千元又運交四明銀行現洋五千元又運交大成現洋五千元（八號）由杭州造幣廠運交上海中國銀行新幣十七萬兩又交通銀行十五萬元以上兩日共運現洋四十三萬五千元 
[美豐四川分銀行開幕預誌]  
　　頃據重慶來電美豐分銀行將於本月十號在該處行正式開幕典禮該行係上海普益銀公司所分設依據美國康南的克省商律註册辦事除華人外有前上海美豐銀行職員Ａ·Ｊ·ＨealdHugoSandor二君主理一切漢口以西之西人銀行以此爲創始該行希望發展四川全省商務予以金融上之輔助故各種銀行職務如滙兌·押滙·抵押放欵·貼現放欵·以及收受定期活期銀洋存儲等一概承辦云 
[日市交易所股東會紀]  
　　昨日日市交易所於下午三時在日夜銀行樓上開股東會議王博謙君主席報告本所今年一月間因法署取締交易所條例宣布後趕辦開幕與夜市股票交互拍板原期相挈進行漸謀發達乃近來潮流愈趨愈惡非特將來希望極微且恐難有良好結果現在夜市交易所日夜銀行及大發公司已經分别開股東會議决合併是以本所今日召集股東會議亦擬與日夜交易所日夜銀行大發公司合併成一大公司股東諸君如贊成此舉者請付投票表决開票結果贊成合併者四十四票計三萬五千二百十八權反對合併者十三票計一千七百權多數通過云 
[香工議建公所再誌]  
　　本埠香工前經全體議决各工人每月每人抽收月捐三百文以便購地建築小行公所近因其數不敷復議在月捐上每月每人加收三十文已誌前報兹悉此事其中贊成者固多而反對者亦復不少故於昨日午後邀齊各工人會集於本城肇浜路一層樓討論辦法會商良久尚無結果約期再議而散 
[義德堂粉麵公所籌集基金]  
　　義德堂粉麵公所前在京江公所開南北兩市同業全體大會時公决漲價劃一行規擬向中國官廳及英法公廨呈請備案保護現上海縣公署業已批准該公所特因此事於昨日召集各職員開會討論具體辦法僉以進行之手續旣繁以後種種設施需費浩繁非先厚集經濟不可旋經議决籌集基本金以資發展籌集方法仿川公債票式由各職員分股擔任本金每年抽籤按次發還當時由總董歐陽朝覲議董儲紹基徐竹林王錦文等允認多股（每股五元）嗣各職員繼起一時籌集五百餘元之多 
[市北公學宴請書畫家曁収藏家]  
　　市北公學在閘北永興路購地自建校舍業己落成惟設備各項需欵甚巨擬舉辦興學書畫劵以資挹注特於前日假座品香樓宴請海上書畫大家曁收藏家到者爲吳昌碩王一亭劉翰怡周夢坡吳待秋何熙伯唐吉生程瑶笙商笙伯楊東山黄東明兪震棠純伯張聿光丁慕琴周柏生王鈍根但杜宇余冰人楊白氏楊雪瑶楊雪玖吳仲蓉天台山　七子山人劉豁公姚方定童旭滄謝之光陳蓮貞包祖香包佩箴余天遂吳和士李伯勤周越然周由厪李肖白朱劍芒張光宇胡鏡蓉吳叔明顧悼秋諸君由王一亭君主席繼由吳和士君演述該公學之歷史曁建築校舍之經過在座諸君均表示樂予贊助當塲認助中西新舊書畫及藏版書籍碑帖計有一千餘件之多而海上書畫題襟館及城内書畫善會并允代爲徵求會員墨寳聞諸名家所認之件均爲極有價值之品甚爲名貴書畫家曁收藏家之熱心興學深堪欽佩且羅致各大名家於一堂亦難得之盛舉末由校長唐伯耆君起立致謝迨宴畢已十時餘矣 
[奉賢教員參觀團過滬]  
　　奉賢教員參觀團昨由教育會長朱醒華率領聯袂到滬庽春江旅江今日（九號）乘滬寗路早班車赴無錫等處參觀學校以資考鏡 
[吳善慶遺産維持學校]  
　　聯合通信社云已故顔料商人吳善慶於民國七年獨資在甬屬舟山地方捐建善慶學校歷年經費皆吳氏獨力擔任日前吳氏在滬病故臨終遺囑家人將生前自置西門内三在里房屋租金按月劃分二百兩充該校常年經費不得中輟等語該校得此可以支持永久云 
[海州旅滬學友開會記]  
　　本月五日下午一時海州旅滬學友會假南市陸家浜省立第一商業學校開會到者共四十餘人公推潘潤夫爲主席周建屏爲記錄首由主席報告開會宗旨次討論會章計八條表决通過繼推潘潤夫周建屏丁傑三趙炳遠爲幹事玉雨生王兆驥吳印咸李安陶森杰爲編輯復由周大受李安提議發行半年刊孫瑜許振洋張月洲周增霖等附議經全體表决通過末議及經濟問題公决會員每人納會費洋二元會刊費一元議畢聚釐攝影盡歡而散時已九句鐘矣 
[縣商會今日開常會]  
　　上海縣商會昨致該會各會董函云敬啓者本商會以每月逢第二第四星期日爲常會之期兹屆四月九號第二星期（即隂曆三月十三日）下午三點鐘爲第五次常會敬乞準時駕臨藉資討論云云 
[海昌公所徵求同鄉消息]  
　　浙西海寗縣及縣屬硤石等鎭人旅居滬凟者有二三千人二十一年前己創有海昌公所在新閘橋浜北海昌路其各項公益事業逐漸進行對於同鄉應辦之養病寄柩等事亦應有盡有年來自新閘橋修理竣工交通甚爲便利各種車輛可以直達該所門口聞本月十三日爲該公所春祭之期特發　登報徵求同鄉屆時並攝影以爲紀念云 
[河南劵之大奬號碼]  
　　昨日爲第二十七次河南救濟有奬正券開奬之期午前九時在新北門外民國路該總局内舉行兹將開出之五大奬及經銷各票號錄下頭奬二萬六千三百七十一號杭州兆元二奬一萬七千六百八十五號本埠廣匯源三奬二萬三千八百四十五號漢口義大利四奬一萬六千六百三十三號本埠振華公司又四奬一萬九千七百六十三號寗波億中五奬五千五百十三號本埠大昌又五奬二萬五千八百七十四號本埠善中 
[鄧鐵路火警]  
　　美租界鄧鐵路三百四十六號門牌某舊鐵店披屋内於前晚八句餘鐘不戒於火霎時紅光直冲霄漢幸鄰人衆多知覺尚早帮同取水灌熄迨各段救火會聞警立驅皮帶車馳往業已烟消火滅僅焚去披屋一間事爲該管捕房得悉派探前往調查起火緣由復候核示 
[愛爾近路魚攤罷市]  
　　美租界愛爾近路小菜塲擺設鮮魚攤者均係寗紹兩帮其平日對於買客非常强硬稍與爭論價格者即被辱駡前日有陳裕三之妻某氏往購鮮魚攤主討價三角陳妻還價三百文即被辱駡扭毆氏當塲受其辱歸訴其夫因即糾衆向魚攤主理論詎各魚攤不服彼此衝突互相用武魚攤方面稍受其虧致該菜塲各魚攤主集議定於昨日起一律罷市事爲該管匯司捕房所聞派探前往詳查起衅情形稟候核奪 
[乘火車赴淞之軍官]  
　　滬杭甬鐵路上海南站昨日（八號）下午一點二十五分由滬開杭之一百零八號快車有上海第六混成旅一一團軍官計五十餘人隨帶行李一百餘件前往吳淞軍官學校特由路局配掛三等客車一輛附掛該列車前往新龍華轉上海北站换乘淞滬支路火車前赴吳淞云 
[運副署禁止漁船夾帶私鹽之布告]  
　　松江運副公署昨日布告云爲布告事照得蘇松常鎭太沿江沿海口岸捕魚船隻往往藉醃魚爲名多帶鹽斤及未至清明時節即借捕魚帶鹽違禁販私歷經示禁有　查向章每年春夏之交自穀雨起至夏至止黄花魚船出洋採捕所帶鹽斤照樑頭之大小准帶鹽斤之多寡初二兩汛該魚船入港時先在港口由緝私員弁並該地行商查騐有無鹽斤封蓋入艙塡給騐票俟魚銷竣出口再行騐封放洋迨三汛畢後如有餘鹽悉令抛海不准夾帶進口亦不准沿途偷賣以杜私銷並責成魚行先將魚船編查造册具結呈送地方官轉報查考如册内無名或多帶鹽斤或無捕魚器具或載有别項貨物此等船隻顯有影射販私一經查獲定即照例治罪私鹽變價充賞又採捕各項雜魚船隻漫無稽考最易朦混營私亦應責令投行報明造册具結報查准照黄花魚船一律辦理概不准清明以前配帶鹽斤如先期帶鹽并不投行造册具結報者即作私論兹屆漁汎除咨行外合亟布告仰各縣魚行及江海各項船户知悉爾等務須恪遵定章安分營業毋得故違致干究辦特此布告 
[煤船撞斷小輪旗杆]  
　　前日午後怡和碼頭有煤船二艘因轉舵不愼致將海關水巡捕房巡江小輪保海號旗杆撞斷當經西捕頭將二煤船帶回捕房扣留昨經梅捕頭諭令酌賠修理費洋五元斥釋 
[鄉婦賣菜無照被罰]  
　　鄉婦楊阿寳日前挑菜至法新租界地方售賣當爲二百六十二號越捕查見上前向查照會該鄉婦畏懼而逸偶不經心跌入小浜内當由該捕設法救起帶入捕房昨送法公堂請究先由該越捕投訴前情繼由見證人管掌生稱是日民人目見越捕向被告查看照會被告圖逃自己跌入浜内並非推跌是實楊阿寳供婦人是日挑菜行經該處有越捕查問照會不料該管門人管掌生將婦人拖住任意調戲畏懼奔逃致跌入浜内餘供支吾中西官判着罰洋一元以儆 
[日人雇乘舢板遇暴之查究]  
　　前晚十時許有日人四名由楊樹浦碼頭雇乘六百二十號舢板送友至東洋公司輪船不料忽來划船一艘内載八九人喝令舢板停摇該日人心知有異囑令舟子速將舢板摇近汕車碼頭登岸　去翌日經該日人函請海關水巡捕房查究當經梅捕頭飭探何春生將該舢板夫傳至捕房盤詰情節據云確有其事惟若輩並未向日人身畔搜檢等情而日人來函堅稱被擊一棍並搶去大洋二十元等情梅捕頭諭令將舢板暫行扣留候查明核奪 
[路刦匪徒先送法廨訊辦]  
　　毛川郎於上月十九號在北江西路串黨攫取黄品三值洋一百三十元之衣包一個被包探孫阿慶拘解公共公廨押候查究在案兹由該探等查得毛在法租界六犯有路刦案多起昨晨知照法捕房將毛解廨經中西官質訊之下判毛送法廨訊明後再送回本廨訊辦 
[葉阿榮攫金挖耳]  
　　葉阿榮前日在北成都路攫取婦人周吳氏之金挖耳一支該氏鳴由包探周少蓮追獲人贓昨解公共公廨經中西官訊實判葉押西牢三月贓交原告領去 
[兩個屢犯烟禁人]  
　　陳阿桂罰二百元陳根生罰一百元 
　　法捕房探目沈德福偵悉居民陳根生陳阿桂兩家私設烟榻容人在内吃食洋烟有違禁令爰於前日稟明西探同至該處抄出烟具帶入捕房諭令交保昨日傳至法公堂請究先由捕頭稟稱查得兩被告前曾罰過兩次有案可證請爲訊核詰之兩被告供認私賣燈吃不諱中西官判陳阿桂罰洋二百元陳根生罰一百元充公烟具没收 
[浙江路之煙賭案烟賭犯共九人]  
　　方先堂王阿其在浙江路六百四十三號屋内夥設燕子窠兼設賭塲又汪金根在龍泉園弄五十八號屋私售燈吃洋烟前日均被老閘捕房包探陸根生汪竹生破獲將方等及烟賭客翁金春兪子瑞張永芳邵福山崔維慶張起寳等連同烟賭具於昨晨拘解公共公廨經中西官訊實判方王汪三人各罰洋三十元餘人各罰洋三元烟賭具分别銷燬 
[茶館内賭博行兇案]  
　　寳邑彭浦鄉東南區保衛團理事員上官榮前日函送鄉人歸四林楊長根奚祥保三人至四區據稱因歸楊等在奚開之茶館内賭博起釁歸持刀向楊行兇撕破楊之衣服等情經顔署長質訊之下判歸處拘留十四天楊等罰洋三元分别示儆 
[拾支票領欵被拘再誌判押七天]  
　　北京人趙順興在滬西戈登路上拾得外人遺失計洋四百五十元之支票一紙持向朝鮮銀行取欵因失主早已掛失該行遂卽告捕房將趙拘解公共公廨押候日領堂期訊核已誌昨報昨晨張襄讞會同日副領事由中氏升座飭捕傳同失主將趙提案據趙供此票係於本月二號在戈登路拾獲隔數日始往該銀行詢問能否兌洋實不知租界章程拾物須報告捕房之事問官得供以趙不應違章判押西牢七天示儆支票交失主領去 
[張紹武因病猝斃福州退伍兵士]  
　　昨日午後有一福州退伍兵士張紹武年三十六歳係河南温縣人因由該省乘輪來滬中途患病行經南市洪生碼頭地方忽然仆地旋即氣絕身死由崗警查見回報第一區警察署王金山署長即飭十六舖地甲查明死者並無屬人因即投報上海地方檢察廳請騐傍晚五時由廳長委張檢察官偕沈檢騐員蒞塲相騐先據該地甲陳明前情當飭檢騐員如法相騐得死者張紹武實係患病身死並無别故當即塡格屍飭地甲報請善堂給棺收殮厝壇召認騐畢即行回廳呈復 
[戴和生縊死續誌]  
　　寗波人戴咸生控周順記木作主周森水等將伊十五歳胞弟　和生訓責後氣忿縊死請究等情昨經地檢廳所委之孫檢察官等蒞共和路虬江路口該作附近空屋内尸所機騐二十七保十一圖地保到塲伺候戴咸生投案要求爲弟伸雪問官騐得巳死戴和生四肢稍有微傷並不致命委係自縊而死塡明尸格判尸兄自行棺殮候傳被告到廳訊辦 
　　又一訪函云昨報紀虬江路順興里周森水所開周順記木作學徒戴和生自縊身死一案前日下午經地檢廳派檢騐員吏蒞塲相騐由屍兄戴咸生請求免騐着周森水備棺收殮了案按兩函所報不同未知孰是姑並誌之 
[瘐斃男女犯各一]  
　　案犯吳金榮及犯婦馬朱氏曾經地方廳訊明判决發送漕河涇第二監執行在案邇來吳與該氏先後在獄染病延至前晚一併氣絕身死經該獄官報告檢廳請派員相騐昨日下午由楊檢察官等乘車蒞監騐明分别塡格判令尸屬棺殮如無親屬到來着由堂棺殮 
[親兄弟明算賬]  
　　陸根生陸聖銓兄弟兩人前因分産糾葛涉訟法公堂昨由原告陸根生所延之逖百克律師聲稱此案曾於民國六年間起訴至今爲日已久緣有坐落寳山縣地皮一方曾經公堂斷歸陸根生執管詎被告陸聖銓始終不肯過户請求堂上函致會丈局過户又原被兩造所分之地産單據原告已經呈案蓋戳惟被告尚未交案蓋戳又兩造賬目迄未清算請着被告將細賬開呈公堂以便核算中西讞員核供判着被告陸聖銓於七天將單據及於一千九百十八年三月間起之賬目詳細開呈到案一面准予函致寳山縣過户再行核奪 
 
 

Page 16

 
 
[海門亦組工商友誼會]  
　　本埠工商友誼會前派會友張望飛赴南通海門朱覺我赴紹興餘姚等處調查工商狀况昨張望飛自海門來信報告該處頗表歡迎並有夥友康慕晴郁益之王豫成等極端贊成該會宗旨即日組織友會假中市同新茂爲籌備處催該會速將章程等印刷品寄去應用云 
[失媳扭控親家公]  
　　高郵婦人顧李氏住居太平橋地方前日偕子顧鴻登扭丁長春至四區控稱今年正月憑媒娶丁女爲媳近忽失蹤今向親家詢問推諉不理請爲究追經顔署長質訊丁稱女在壻家走失與民無干判兩造均住五區三分所轄境着自赴該管警所訴請查究 
[大行台旅館生財之假差押]  
　　四馬路轉角大行台旅館前因不肯遷移爲房東控於日領事署（因大行台旅館係日人代表）又因九個月一萬三千五百兩之租金未付原告律師申請日領行使生財假差押命令己經日領准行日前由日警將生財執行假差押封條矣 
[押店深夜營業]  
　　東鴨綠路一百七十號門牌某押店每於深夜尚開門營業被一百九十一號華捕查見以該押店主程錦定係希圖收受賊贓稟由捕頭轉請公共公廨出單昨晨將程傳案經中西官質訊之下科以罰金五元充公 
[汽車傷人三則]  
　　昨日上午十時許百老匯路有三千七百六十二號汽車駛過撞跌行人胡肯師折斷臂骨當由虹口捕房一千一百二十七號華捕到來押令汽車載送受傷人往同仁醫院醫治一面帶汽車夫入捕房稟候捕頭核辦又有十六歳男子李榮明於昨下午三時許行經北四川路被三千一百九十九號汽車撞倒碾傷腿足當由七百四十九號華捕瞥見前來阻止汽車開行押令汽車夫扶受傷人上汽車載送同仁醫院醫治即持傷狀單帶該汽車夫入捕房稟請捕頭發落又有某號汽車於昨下午駛經新閘路撞倒江北人林志南臀腿等處受傷當經新閘捕房一千四百五十六號華捕前來抄錄汽車號碼另雇車送受傷人往仁濟醫院醫治一面歸報捕頭候示 
[金蓮花影片將在滬重演]  
　　金蓮花影片情節離奇並有京滬等地及遠東諸名勝之實地寫景前次曾在大戲院開演一次滬人士之愛觀影戲者趨之若鶩惟開演時日不多得見是片者甚少現由武昌路滬江影戲院經理商之本埠普通影片公司請將是片設法運滬業已得其允可擬自十七號始每星期在滬江影戲院陸續開演演畢仍須運往他處云 
[又一判逐出境之俄人]  
　　俄人亞利山太皮根因在租界犯入店圖竊並圖騙旅行執照等案經公堂判處禁錮一月期滿驅逐出境前日派捕送交閘北偵緝隊轉解司法科段科員判解淞滬警廳核辦 
[禁吸捲菸運動之應聲]  
　　中國禁烟會自去年歳底發出通告勸人不吸捲烟本埠方面尚無何等影響昨該會接得廣州漢口兩處報告該處各界人士表同情者極衆現巳發起分會共同爲禁吸捲烟之運動云 
[竊賊與收贓並儆]  
　　鎭江人朱王寳串同李阿金周玉堂竊得虹口閔行路八十號門牌日商吳服店内值洋一千二百元之呢羢疋頭等物後被陳福生偷去數疋消贓與浦東人張銀松黄王氏得洋分肥案發被包探譚鳳池吳如熊何慶恩等將以上各犯連同王杏生張王氏男婦兩嫌疑犯一併拘解公共公廨押候訊究昨晨捕房吊齊贓物將各犯解廨經中日官逐一質訊得王杏生張王氏無干開釋朱押西牢二年李押一年半周陳兩人各押二月期滿均着逐出租界收贓之張銀松黄王氏各押十四天贓交失主領去 
[竊案併紀]  
　　竊賊吳茂春在南滙縣境天主堂中竊得銅花瓶銅燭臺等來滬持赴押店求質爲警探查獲人贓押送警廳偵緝隊移送司法科訊供判押原贓存案一面着該探前往知照失主來案領贓又竊賊王憲章在楊樹浦某機廠竊得鐵扒鐵鎖鐵鑽等共裝兩麻袋挑到西門附近爲警探查見以其可疑上前盤詰言語支吾押送偵緝隊申解司法科訊供判押候傳失主來案領贓又王有之方阿春兩竊賊專在電車上摸竊搭客財物昨午又在小東門及中華路各電車上摸竊當爲偵探查見立將王方二犯拘送偵緝隊押候究辦 
[公共公廨訊案彙錄]  
　　昨晨公共公廨民四庭由李襄讞會同英包副領事訊理（一）裕豐航業公司訴上海合作銀行不付支票洋七千元案結果被告屢傳不到案經原告證明應予缺席判决被告上海合作銀行應即發封莊票一紙仰原告送案備查（二）粤東駐滬同善堂董事林鳳歧等聲請給諭執管該堂地産案結果旣據登報無人反對准給諭該聲請人等執管（三）英國婦人科克聲請給諭執管已故楊勝記遺産案結果旣據登報無人反對准照給諭執管（四）婦人吳汪氏聲請給諭執管已故吳子青遺産案結果旣據登報無人反對准照給諭執管（五）丁賡堯聲請給諭執管已故祖父丁子乾遺産案結果着登報十四天再核（六）張延鐘訴貝潤生不付造屋工料價銀案結果改期續訊 
[誌謝]  
　　昨承生生美術公司惠贈第三十三期「世界畫報」一册又大東書局惠贈第六期「星期」一册兩書均饒趣味足爲公餘之消遣致此併謝 
[中華職業教育社通訊]  
　　住址上海西門外方斜路三四八號 
[奥克謀爾奇中學（摘譯皮那鐵Ｃ·Ａ·Ｂennet原著）]  
　　一九二○年之感謝節余游奥克賴花麥Ｏklahoma州一日參觀奥克謀爾奇Ｏkmulgee中學時有學生九百名手工工藝教員職業科教員都十五人拉丁教員僅一人拉丁文與職業科均得由學生自由選習其必修科目僅爲英文·數學·美國史·與公民須知而已各生均受知識上教育上鄭重之試騐然後依結果編級每級之中以能力相若者爲一類 
　　是校課程定爲六年即自第七級至第十二級蓋合初級中學與高級中學而爲一者亦有職業科則以學生中必有不能繼續求學者不得不在第九第十兩年實施職業教練也故是校之辦法一面固爲準備升學者予以充分之利益而一而亦供給一種預備職業之均等機會學生初入學校中即爲明言「决定爾之所欲即往求之决定爾中學畢業後將爲何事即開始預備之」 
　　爲協助學生善自抉擇其未來職業起見先在第一兩年中設試探增廣Ｅinding＆Broadening科目凡六種爲修理摩托車·電氣·印刷·木工·繪圖·水泥工·工塲實習大概爲大件設計工作如木工中之游戲房與水泥工中之花園設備等須合數人爲之或合一級之人爲之每生除必修科外須選習四種每種歷九星期手工工業科則爲學生之願在以後四年中受工藝教練者而設有五種（一）第九級爲普通工科包括木工磨漆六星期製造籐竹椅子與修理木器四星期金工修理釺合修飾六星期裝配管子與修理鉛管三星期鍜工五星期水泥工六星期（二）第十級爲車木工與木器製造科（三）第十一二級爲高等木器製造科（四）實用繪圖科（五）第十二級女生之美術工藝科 
　　至於職業科則爲單元性質經費一部分受國庫補助有木工科電氣科摩托車機件科印刷科四種各長二年 
來函 
[中西聯合禁烟分會來函]  
　　逕啓者兹閱貴報之本月八日木埠新聞欄内載有紀南市之禁烟調查會一則殊於原案事實不符緣敝分會前由北京中西聯合禁烟總會會長前駐義公使吳宗濂等呈請省長核准設立選得在滬行使中西律師職務沈時復林百克兩君爲中西會長現蒙藏院主事戴寳成君爲副會長並租定老西門外積存坊内爲會所復經擬定調查員暫行行使職務規則八條呈請省長批准等因各在案除呈報松滬護軍使及函知當地各官廳外自奉省長批准調查規則後即擬定本月十日起實行調查職務並於四月五日以敝分會名義通告登載貴報封面以内又於日昨由會長沈時復等往謁護軍使呈報會務蒙派陸秘書長接見並未奉有松滬護軍使如貴報所載立案不准之批示再敝分會調查員職務僅對於違禁烟土之私種私販私售等項確有見聞者盡報告之義務協助官廳辦理權限毋庸許以於調查員之下復有雇員且於原定批准調查員暫行行使職務規則相反是貴報所載全屬傳聞之誤爲特函請貴報更正以昭核實是紉公誼北京中西聯合禁煙總會上海分會謹啓四月八日 
公布欄 
[江蘇高等審判廳]  
　　民庭判决劉韓氏爲劉實君與張夀廷因欠欵涉訟聲請窒碍一案（决定主文）本案准予回復缺席前訴訟程度重爲審理陳玉樓與陳朱氏因田産涉訟上告一案（判决主文）本案上告駁回上告審訟費由上告人負擔喬枬與喬漢濱因析産涉訟抗告一案（决定主文）本件抗告駁回抗告費用由抗告人負擔黄象珩與黄藻榮因會欵涉訟聲請再審一案（定决主文）本件聲請駁回周富記與耿昌洪爲水爐營業涉訟上告一案（判决主文）本案上告駁回上告審訟費歸上告人負擔張瑞根與張書大等爲嗣續糾葛控訴一案（决定主文）本案控訴狀准予註銷控訴訟費由控訴人負擔趙坤枝與趙呈美爲嗣續涉訟控訴一案（决定主文）本案控訴狀准予註銷控訴訟費由控訴人負擔 
　　批示吳日新等呈爲與袁　昌等貨　涉訟再請飭縣照判執行由呈悉巳令縣將執行情形呈候核奪一面遵照本廳前令妥爲辦結矣仰即知照此批陳長夀呈爲與朱繼庚債務涉訟案拍賣無效請飭縣依法辦理由呈悉據稱各節巳令縣查照民事訟訟執行規則妥速辦理仰即知照此批顧張氏呈爲與顧蔭培基地涉訟再請令縣派員眼同拆讓收還執案由呈悉此案旣經吳縣飭派吏警會區執行該具呈人如有異議仰即逕向該縣聲明聽候核辦可也此批（以上四月八號） 
[江蘇高等檢察廳]  
　　批示姚大妹委任律師趙勳肅等一案委任狀悉查本廳並未收有此案應俟姚金元狀訴到廳再行核辦此批王德金狀悉此案已向原縣調卷仰候卷到即行核辦此批陳根夀控訴狀悉候調卷核奪此批杭金鐘兩狀均悉准予轉送同級審判廳核辦此批王德成等狀悉候調卷核奪此批李師沅據訴已悉准再令催南通縣知事從速依法判决此批 
　　布告爲布告事照得本月八日爲國會開幕日例應放假一天除特别要公仍舊進行外其餘一概停止辦理合行布告訴訟人等一體知悉此布中華民國十一年四月七日廳長許受衡（以上四月八號） 
 
 

Page 17

 
 
   
 
 

Page 18

 
 
自由談家庭週刋第三十二期 
[論婚姻問題（上）] [  鮑珍]  
　　社會集個人而存個人以家庭爲歸故家庭爲社會組織之要素人類安身立命之所由自也凡有文化之民族考其結合殆莫不有家庭制度之存在吾國伊古以來文物制度代有興廢獨於家庭組織迄今未嘗或變良以人生而有男女之慾以持續其生存男女初因愛而結合及夫生有子女便增戀懷之念更難相去於是兩性間情愫益密而共同生活乃見於事實先民體此意也復恐其易滋離散乃制之以嫁娶繩之以夫婦俾確立其關係庶得杜其悖入悖出之弊挽社會於亂交狀態用意未嘗不善也於以知家庭之由來實本乎人性自然的要求其立脚點有非他項制度所可比附而不然者善不隨古代文物制度以俱去邪惟是家庭之來源旣古未免有幾許繁文縟節存乎其間變本加厲轉泯初意反對之者病其縛束過甚倡爲革命之說甚有主張廢除家庭實行自由戀愛顧無法以處置子女問題也則昌言兒童公育彼其所謂戀愛自由云者欲舉婚姻上法律之儀式之手續而否認之但以男女情愛程度爲轉移之鵠的偶起齟齬則藉口個人幸福便可自由離異分道揚鑣是則朝秦暮楚亦意中事極其弊害非使文化逆流而不止謂其遺毒不幾於洪水猛獸乎予以爲家庭之存在確有不可摇撼之基礎亦旣言之鑿鑿已彼執廢除論者直爲莫須有之事可存而不論然則吾國現在大多數之家庭固皆臻美滿和樂歟曰是未敢言也不侫旣斥新者逾閑蕩檢流弊胡底復覩舊者頑固閉塞索無生氣二者要皆非是爰本斯旨貢陳鄙見世有志在改良家庭者希采納焉 
　　家庭肇端於夫婦欲謀家庭幸福自當從改善婚姻入手昔時子女對於婚姻問題率皆由父母主之媒妁合之己乃反處被動地位且多諱言其事視爲羞赧（女子尤甚）此種婚姻之結果弊實孔多蓋家庭幸福端賴配偶恰當顧其條件初不在所謂門當户對厥在男女間之情性·體貌·德行·學問·之程度相若試思此何等事而謂假手媒妁可致之乎媒妁之能事僅止乎選擇門第與夫對方之人品（外表的）此猶指誠實的媒妁言也然以之獲佳偶者什不得一焉夫爲人父母疇不愛其子女愛之而反不能使子女得享美滿婚姻之樂者豈始願哉然亦有執拗之父母認兒女婚姻爲己分内一意孤行曾不顧子女自身之同意其亦未之思耶 
[革除鬧房惡習之管見] [  朱思忠]  
　　婚嫁之俗地各不同而鬧房惡習亦無處無之每屆合卺之夕爲親朋者必麕集新房任意胡鬧竟以新娘爲玩物或出其頑褻之手段以戲弄之或運其隂謀之思想以侮辱之使新娘飮恨吞聲敢怒而不敢言道德淪亡莫此爲甚間有頑褻過甚羞愧自經生命誤傷亦所不免乃喜宅非特不加禁止而反從事慫恿且有「三日無大小」「不鬧不發」之諺以致相沿成風積習難挽一若非此不足以娛樂親朋者可哂亦可慨也於是宵小之徒亦乘機而潛入失竊之事時有所聞去冬吾友合卺晚間亦作是舉正興高采烈之際忽某甲衣冠楚楚昻然直入挾一首飾箱而逸且行且作佯笑曰速償我以喜糕百盒來否則不歸趙焉賀客以爲親朋之好事者咸不介意嗣詢之主人膛目不解且謂並無一面緣始悉被竊即偵騎四出然巳杳如黄鶴矣檢其所失不下千金是皆澆風惡俗階之厲也况今婚俗改良時尚解放女子不可以作玩物諒巳久騰於各界耳鼓而鬧房惡習亦望亟起而革除也可 
[我的擇妻談] [  凌寒室主]  
　　男婚女嫁是人生固有的事亦是人人一生幸福所繫的關頭所以嫁夫娶妻都須具有一種决斷眼光和高超智識才能免日後的惡感在下年紀還少經濟的獨立尚没完全在婚姻上頭不能有享受那種權利的資格但是對於將來擇妻的條件巳經决定四則如今寫在下邊與同志們研究研究 
　　（一）學問所娶妻的學問應該稍爲遜於自己的切不可使妻的學問高出自己之上 
　　（二）性情這一層自然以和順温柔爲高尚然而對於自己的性情也須着實體察不可過於偏求致與人道相違背 
　　三體質能夠免除種種惡疾體格健全便算合格（自己的體質也不可不注意） 
　　（四）容貌容貌雖然是美術觀念而夫妻是終身相聚的若有拂逆討厭之處便足使一生的樂趣斷送無遺所以夫妻二人的容貌總求不相上下 
[家庭怨耦錄] [  醉痴生]  
　　俗語說得好『家和萬事興』可見得家庭中能夠融融洩洩就是最好的現象但是吾國的家庭不要說兄弟·婆媳·妯娌·和睦的很少單說夫婦之間能相待如賓琴瑟常調的也着實不可多得不是妻悍潑就是郎薄倖也有勢均力敵兩不相讓的然而比較起來究以薄倖的居多數像在下的甲乙兩位朋友就好算『薄倖郎』的代表現在記了出來眞令人生無窮的感慨呢 
　　甲妻性柔和平日勤於操作然却有義務而無權利他丈夫每月雖賺了六七十塊錢從没有錢給他用而且性子很暴戾一言不合不是謾駡就是動武他也無抵抗的能力只得暗暗啜泣甲因另有新歡所以夜間至早須一二點鐘回來他終兀是等着雖在嚴寒天氣不敢先睡倘若開門稍遲還要吃一頓臭駡最可笑的有時領着新歡到家裏說說笑還故意驕着妻子道我們倆停一會子要到游戲塲去游玩你可要同去麽說了雙雙携手出門他眼巴巴的望着奈何他們不得到了深更半夜還要恭候大駕人非木石鬱恨在心因此時常有病聽說這是繼室那前妻因遭他虐待竟氣憤身死甲懊悔不及曾對天宣誓說此後定要痛改前非誰知本性難移故態依然要希望他改這蠻性眞没有日子呢 
　　乙的性情行爲和甲堪稱並駕齊驅他新婚未久就嬲些淫朋狎友在外邊尋花問柳到後來虧空了幾百塊錢弄得不了把他妻子的首飾化去了彌補這還是經濟的問題不上幾個月竟沽染了梅青申吟牀褥他妻子侍奉湯藥不離左右一天偶然不合他的意便破口大駡連他丈母都株連着他妻子忍不住哭了說你害了瘡毒我寢食不安的服侍你還要捱駡駡我不算把我母親也駡在内呌我如何對得住就穿了裙子要回娘家避避這烏氣又被家人們勸阻他妻子氣極了竟弄些燐寸要圖自盡幸虧做婆的還明白竭力安慰他纔不致釀成慘劇但是乙的脾氣仍没有悛改吵鬧之聲時達户外而且他妻子還是個天眞爛漫的女子也不曉得梅毒不梅毒你想舉這種人同衾共枕危險不危險倘在文明國裏早已跑到庭上去要求離婚然在吾國的萬惡家庭裏終是掮着『從一而終』的牌子抱着服從主義無論丈夫如何好壞没有違抗的道理在下寫到這裏長長的嘆了一聲道世界上最可憐的人就是我國舊家庭中的女子...... 
[兒童疾病之看護] [  楓江]  
　　家庭中事當以兒童福利爲前提而福利之最大目的則健康是也蓋健康爲無上幸福疾病爲莫大痛苦兒童發育極盛倘能養護有法自無慮疾病之發生若不能注意於平時一經發覺然後踵醫生之門求療治之法非特家庭經濟驟增一種特别支出而兒童病中之呻吟亦莫可名狀矣兹將兒童疾病時應行注意之點提出如下以供研究 
　　一兒童所需之衣食起居當注意其清潔與寒暖且時時加以節制 
　　二迷信之事一概屏除否則求籖問卜對於病者害則有餘益則未也 
　　三家庭之中平時須購置各藥以備應用 
　　四爲父母者須有醫藥常識不宜將童兒生命完全交付醫生 
　　五兒童疾病時最易哭泣爲父母者當以温言婉語時時慰藉減少彼之痛苦 
　　六病者之室藥爐茶竈空氣易致不潔宜時啓窗户以流通之 
　　七兒童於病中未易安睡卽睡亦易驚醒言語動作俱宜輕靜 
　　以上數端不過就臨時言之顧與其圖救於臨時不如防止於未然故平時衛生亦不可不講求也 
[操縱（三）] [  張枕綠]  
　　此後姑爺每逢星期六輪换着歸家和到沈家來他到沈家來是瞞着父母的表面上仍舊敷衍着他做孝子的招牌這對明媒正娶的夫妻的態度弄得反不如人家胡亂搭上的露水夫妻豈不可異我呢食人之祿忠人之事况且小夫妻倆那等樣的行爲也是出於不得已我是自信替他們十分守秘了可是俗語說得好「己莫爲」日子長了他倆的行動漸給徐家兩老知道了那兩老又教兒子每星期到家不得逗留校中姑爺没法只得順從 
　　今年的夏季姑爺畢業了就進一個和學堂同地的電氣公司裏去辦事聽說薪俸很大這番他又曾苦苦哀求雙親回心轉意將自己妻子接了到家來但他父母總堅持不允反用多少話來打動他另娶的念頭於是他每逢星期日又輪换着到自家去或到岳家來了他公然到岳家來並將所賺的俸金貼給岳家沈家正不缺少些些女兒的用度不願受他的津貼但他說「妻子如能獨立最好不然生活供給的責任自應屬於丈夫你們不受我的津貼我心要不安的」沈家兩老聽他說得有理也就不顧人家妄說他們騙取女壻的錢財按月接受了但是姑爺的孝子頭銜却在這下半年中革去了 
　　你們想徐家兩老爲什麽這樣的反對媳婦呢媳婦進了門便是自家人像這樣的現狀徐家兩老豈非自在大好家庭中造下一個缺憾麽他倆旣丢了一個孝順父母的媳婦一個至少不致忤逆公婆的媳婦又似陪了一個孝順自身的兒子豈不是一對老獃子但是像他倆這樣做公婆的世上很多那大概算不得獃怕是做公婆的特性罷我聽得一個很聰明的人猜測那徐家兩老的心理道「那一對做公婆的看見媳婦回母家得太勤了疑伊或有暗昩的行爲所以嫌惡伊不過没得憑據只有任將媳婦擱在母家去」這話似乎不錯但在從前專主央媒求婚時爲何不打聽明白些却到後來又專主動疑了呢玉小姐做人素來規矩我帮了沈家約有十年對於伊的貞操可以拍胸擔保的倘使徐家兩老果因疑伊的貞操累那小夫妻倆到此境地無論在此境地可算不可算是長久之計那總是寃枉的了啊唔先生我要問你像那小夫妻倆處於現在的境地究竟可算不可算是長久之計呢那徐家姑爺犧牲了孝子的名舉又值得不值得呢我活了這樣的年紀倒有點不明白咧 
　　那老媽子講到這裏咽了咽涎沫伊那指手劃脚的態度和伊的話機同時告終了伊的一雙深陷的目光直注在我臉上似在索我的答語但我怎樣解答伊的問題才能得當呢我只得任憑全室漸漸陷入至靜之境只得如此了（終） 
 
 

Page 19

 
 
   
 
 

Page 20

 
 
   
 
 

Page 21

 
 
申報星期增刋 
[國内一週大事紀略] [  旡用]  
　　本星期中國内情形不可謂爲無變動亦不可謂爲確有變動以此一星期中之變動無非爲上星期以前之原有各問題循環起復非有若干之進步故也如（一）統一會議奉張主張最力並宣傳辦法其實際果有幾何之響應不可見不見響應則其不易遽成爲事實有可武斷者（二）直奉問題一變而爲洛奉問題直曹庸懦不足與議大計以守財固位之故致犧犠洛吳而不惜星使往還疏通接洽不知無誠意之疏通愈疏而愈隔閡非眞摯之接洽愈接洽而愈猜忌試觀本月以來張景惠由保回京謁徐謂曹使毫無成見吳態度沈默徐派熙鈺携親筆書赴洛曹錕擬派曹銳赴奉與張協議時局徐派汪大燮赴保與曹接洽等等究有幾許功效乎（三）内閣問題在徐一意促鮑詎鮑不來而顔又去東海之焦急自所不免幸顔不若鮑之堅决赴津卽回奄奄之内閣得免氣絕而斃鮑亦因各方之敦促而回京然不組閣不代閣之聲明再三言之徐亦知爲不可利用亦不可强矣故决俟梁五次假滿除去顔鮑外另提組閣人物並分電曹張吳請堅勸王士珍組閣然王如允組内閣之候恐他人亦願組閣矣此外之北伐問題國會問題盡變而爲時局化兹并而改曰（四）時局問題北伐二字此一星期中幾無甚要聞焉外交方面初聞列强對南北兩政府提出節略計分統一裁兵理財三端蓋外交團傾向和平不願我中國復有亂事設再主張武力以增中國内亂者不僅華人之公敵亦華會參加國之公敵國會原爲現政府及軍閥所不樂聞然近則政府與軍閥俱欲利用國會以制一切或主召集舊國會或主速組新新國會舊國會領袖王家襄等已開始活動發布宣言張紹曾亦到京鼓吹召集舊國會解决時局究竟如何不可得知惟舊國會能成南北統一亦較易蓋可以遂南方護法之願也（五）山東事件已入接收時期魯案善後别組理事會其人員爲王正廷田中玉顔惠慶施肇基顧維鈞王寵惠余日章蔣夢麐徐東藩蓋俱與此次魯案有莫大之關係者（六）財政問題已陷無辦法之境參部索薪陸部索薪財部亦索薪京校教職員宣言限期不負責任矣（七）西南自顧品珍亡而唐繼堯派得勢北伐之鼓吹爲現在西南之新變化（八）娼婢之於廣東其風本熾近則悉力鼓吹廢除遊行運動實於人道主義前途裨補匪細觀其規定辦法步驟井然（甲）絕來源（乙）减娼數（丙）全禁苦心孤詣其志可嘉已（九）外債問題至是已無辦法而外部爲防止流弊起見通告駐京各使云嗣後京外各機關無論何項原因訂借外債非經部證明不能有效外團認爲正當然爾後外部總長益覺重要斷斷不可復使懷有貳心者厠其間也（十）魯皖蘇豫四省聯防定於五月一日實行其爲防匪乎抑别有用意乎果能聯絡本息事寗人之志則中原太平何難之有深願當局放遠眼光無沾沾於近利所謂飢者易爲食渴者易爲飮俶擾紛紜民力已殫倘有勤恤民隱之君子施行仁政則今時易然矣 
[世界一週大事紀略] [  旡用]  
　　本星期中世界消息中可述者爲（一）日諾瓦會議以該會議將次開會歐陸諸邦已認爲至極重要而俄尤昔昔注意也或以此會議雙方皆歡迎外資以重造東歐但不許侵犯東歐財政與經濟之主張或以此會議非所以造成新世界但可使世界更進一步或以此會議最重要事件爲裁减陸軍一語令人欣幸英相關於全部和平之意見及其改造之計畫殊可嘉許或以此會議僅以討論純粹經濟爲限而不可涉及政治問題其第二說爲英國方面之意見而第三說爲法國方面之主張故英法於代表之權俱多防限而法尤明白限制令各代表隨時將决議事件呈報政府凡會場之决議須交國會批准以示法國不受大會議案之拘束其代表據此一星期中所知者（一）俄主要人物爲齊吉林李維諾夫卓斐等共五十五人（二）法爲司法總長巴爾都内務次長柯爾拉駐意法使貝萊斯外交部商務科長謝杜法蘭西銀行副總裁譬嘉爾（三）日本爲駐英大使林權助駐法大使石井駐倫敦財政委員森賢吾（二）英國於華會條約亦經參院通過（三）英蘭條約亦已修正而由英皇批准（四）英法協定正在進行甚爲滿意（五）日軍與俄之紅軍交綏於斯巴斯克紅軍敗績死傷甚衆外此則（六）三國社會黨勞工會開幹事會於社會主義欲有所發展而於英國之麥克唐納爾氏攻擊爲破壞大會之英國帝制派紅黨職工代表草擬共同宣言促請世界勞工於四月二十日及五月一日作示威運動主張與俄恢復經濟政治關係等事書中並詆斥資本主義之列强賠償政策又要求勞工界一致反對資本家之攻勢俄國代表許社會革命黨選擇一種防衛法而試行之並允不用死刑蓋社會黨之前途殊難遏抑焉（七）罷工問題爲世本絕書之事南非罷工之結果政府方面死五十人傷二百三十七人革黨方面死一百三十八人傷二百八十七人以鐵血易自由代價之不可吝惜也美國在職工聯合會之礦工參與罷工者五十萬人非會員之附和者亦衆其煤礦罷工風潮已延及坎拿大英阿達班之油工罷工風潮巳息而倫敦機器業之併合工團不允雇主提出之要求工塲中執行管理上職權議開談判要之資工之爭觸發之機甚多不得其平衝突永無已時而欲得其平亦大非易易焉 
[上海公共租界法租界之自治組織及上海市民對於自治之責任] [  張君勱]  
　　此篇爲張君勱氏在上海市納捐人會之講演稿節錄如次藉備參考編者附誌 
　　我輩處上海出入租界之中每日目擊者必有外國字母三Ｓ·Ｍ·Ｃ·即上海工部局之謂也Ｃ·Ｍ·Ｆ·卽法界工部局之謂也外國Ｍunicipality·之稱而我國人譯以工部局三字大概此上海租界統治機關成立之始我國人但見其築馬路造隂溝以及清道街燈爲全市重要事務乃以工部局名之矣抑知工部局者乃一棟大洋房耳一機關之名耳究竟此機關從何而來此機關之精神安在則工部局三字絕對不足以表示之英文之Ｍunicipality以二字合成Munia譯言公務Capero譯言執行蓋各國之自治大抵本於君主所許可之特許證特許證中規定自治機關所行使之權利故Ｍunicipality者即某團體有執行某種公務之權利者也换詞言之即超於政府之外而獨立執行地方事務者也故Ｓ·Ｍ·Ｃ·應譯爲上海自治會乃得其眞意矣 
　　上海租界之行政與上海各國領事團及北京之各國公使團皆有密切關係所謂密切關係者則以租界乃外人所居之地關於保護外人以及租界擴張非經由公使及領事之手不可耳然租界上一切自治事宜其由公使領事爲之代庖乎抑租界外人自行管理乎則我有「語奉告諸君租界行政皆外人商人之事而與公使領事無涉也第一有所謂納税人大會（ＭaetingofＲatepayers）凡地税房捐之議定以及工部局董事之選舉皆納税人之權利也第二有所謂董事會則納税人所公舉之議事及執行機關猶之英之市議會也此董事九人分任各種委員會會員猶之英之市議會議員兼任委員會會員也第三工部局每年刋有一年行政報告及來年度之預算此即各國議會每年提出預算之慣例也由此三者徵之可知上海租界乃爲一種純粹之自治組織而非公使領事所得而任意指揮者也上海市與租界密邇旣言自治則租界之自治如何諒所注意者故今日就公共租界及法國租界略言之 
　　第一公共租界工部局之組織上海爲通商口岸故外人得有買地權其後與外人聚居上海者日多於是有築路衛生等事而工部局因以發生今日租界外人誰有選舉權誰爲董事皆以所納地租或房捐爲標凖即本於開口岸時土地所有權而來者也租界上每年開納税人大會一次所謂納税人者有三種意義第一地主其土地之價在五百兩以上第二所納地租或房捐在十兩以上第三住房人每年所納房租在五百兩以上此三種人即所謂納税人在納税人大會有選舉之權者也（以上納税人大會之說明） 
　　納税人大會中每年選舉董事九人當董事者所應具備之資格其一每年除一切雜捐外納地税或房租五十兩者第二住房人每年納房租一千二百兩者 
　　董事之指名由租界外人中合格之選民二人推薦之即作爲候補人如選民所推薦之候補人祇有九人或不及九人則不須舉行投票即作爲當選如超於九人以上則須舉行投票 
　　董事之任期一年董事會中設董事會長及副會長董事會須三人列席方能開會董事會一切問題取决於多數如可否之數相等由會長决之（以上關於董事會之說明） 
　　董事會因事務之需要得組織委員會分任各種行政據現時工部局職務之分配則有以下各機關（一）書記處（二）教育處（三）財政處（四）工程處（五）警務處（六）衛生處（七）電氣處（八）監獄（九）救火隊（十）商團會（十一）音樂隊 
　　委員會之下有常任官吏如衛生處之醫生工程處之工程師警務處之巡官財政處之收税官書記處之抄手以上各種機關中人員之多苟至江西路二十三號工部局辦事處巡廻一週則知租界數十萬人所以得安居樂業者即此自治組織爲之也（以上關於委員會之說明） 
　　以上海彈丸之地而其收入支出之多雖一府一縣之地且不如甚或瘠省全省之收入且不逮也錄其一九一九年之收入支出表如下 
經常支出　　四·八二九·八九五·兩 
經常收入　　四·八二三·四八三·兩 
不　　足　　　　　　六·四一二·兩 
臨時支出　　四·七九○·三二○·兩 
臨時收入　　四·七七八·一四三·兩 
不　　足　　　　　一二·一七七·兩 
　　合以上經常收入臨時收入言之則每年收入約有千萬兩之多我國何省中一市之大甚或一省之省收入有如此鉅額者乎 
　　兹更將經常收入四百八十萬兩分析之如下 
地税　　　　　　　　　　一·○五六·六四一·兩 
一般市税（房捐）外國人　　　九一二·二三九·兩 
中國人　　　　　　　　　一·二七六·四四九·兩 
特别廣告税　　　　　　　　　　　一·四八五·兩 
碼頭捐　　　　　　　　　　　三六五·二九七·兩 
捐照費　　　　　　　　　　　六二七·五六七·兩 
工部局財産租金　　　　　　　一二六·七八七·兩 
市有事業收入　　　　　　　　四五七·○一八·兩 
總計　　　　　　　　　　四·八二三·四八三·兩 
　　第二法國租界工部局之組織若論法國租界工部局之組織則有一最奇之事即現行之法國工部局章程乃一千八百六十八年所定一千八百六十八年者乃那破崙第三世帝法之時也 
　　法國工部局之組織與公共租界工部局之組織不相同者即公共租界之董事會純以納税人所選出之議員組織之而法租界董事會則以法國駐滬總領事爲會長即此一端可以知英法人自治力之異同 
　　董事會中除總領事外法人四人法人以外之外人四人其第五條中規定法總領事會同上海道得指定中中國人一人或數人列席於董事會但無議决權 
　　董事任期二年每年改選二分之一被選爲董事者應有以下各項資格（一）年滿二十五歳（二）地主（三）每年納金一千佛郎（四）住法界三月以上 
　　此項章程中有極觸目之規定（一）領事得解散董事會（二）董事會之議决非經總領事裁可不得施行（三）治安之責由總領事負之其言外之意即有緊急事變領事得發布緊急命令也自此種規定觀之法之自治不能悉聽市民自由而必以官廳監督之法之殖民地之自治如此本國之自治亦如此不特上海法租界然也 
　　第三外人之忠告及我對於市政施行之意見上海租界之喪失主權雖曰政府外交之失當亦地方人民不知整理市政之所致也假令地方人民自成團體對於街道及衛生素有講求則外人可與我雜居何至要求另闢租界我在德時目擊萊因河各市如哥崙（Ｋoln）如孟支（Ｍainz）爲英法軍隊所佔領然軍隊之權限於防守至於地方民事全完在德國市民之手此以市民能自辦市政即地方海陸軍權旣屬他人而市政尚不至落外人之手上海租界非外國海陸軍之佔領地而主權乃在外人手上則以我官民絕不知所謂市政一切工程及其他設備皆由外人經營乃至華童教育亦必待工部局之提倡行政權旣在外人之手而同時則有租界保衛問題法權問題因此我國主權層層限制而租界幾乎等於割讓地矣日前偶與外人譚及上海租界收回問題外人告我上海租界收回之難恐不亞於旅順大連膠州此段譚話乃在印度洋舟中與某英人之討論彼時華盛頓會議尚未閉會會議結果並未揭曉現在則膠州灣交還條件已簽字崴海衛之交還亦由英政府正式宣言而上海問題並無人道及然其收回在膠州灣與崴海衛之後則以爲一定程序無疑義矣以予觀之上海收回問題决非外交上之交涉問題而地方自治能力問題如上海南市以及附近之地其市政之組織街道之清潔工商之繁盛人民居住之安全一一等於租界或者倣歐洲最新式之市政一切規畫尚在租界之上則上海之可以收回我敢斷言者也諸君聞我言必以我爲妄言以租界者乃外人數十年經營之地市政上之所費不下數千萬外人之財産生命又不知其幾何如何外人能輕易將上海租界交還我國然諸君請聽前上海工部局董事會會長皮斯氏之言則知我所謂上海收回决非不可能之事也皮斯氏之言爲上海租界華人要求市民權而發其中遭蹋中國人之言甚多句句皆足發人深省然中國人自己市政組織完備則上海租界之可以收回又意在言外焉 
　　蓋皮氏所舉第一項理由中中國内治整頓後租界治外法權可以廢除巳明白道破然則此内治整頓之責任誰負之乎不獨中央也即地方人民亦與有責焉而謂逼近租界之上海市民其責任較他人爲尤重以上海自治辦成後可以并租界而收回之故上海自治非上海地方問題而全國主權問題也 
　　自治制度之運用我願略言之 
　　第一地方團體以地方選民爲基礎誰有選舉權誰有被選舉權應先切實調查調查後編成選舉人名册置之公開之地聽市民自由閱覽如有不合可以隨時修改蓋民主政治之國無論爲中央爲地方一切行政决於所選代表之多少數此代表由人民選舉而來若選民調查並不確實則代表者之所以表爲何物乎在全國言之調查人口其事較難在一市言之其事較易除選民册之編成外各合格選舉人之簽名筆跡應預爲存貯以便選舉時可以取而校對總之選政之根本旣清議員之發言自有價值此第一要義也工部局之地産章程中第九條第二項云工部局中應編有選舉人之名册此項名册以每年十二月一日由工部局之書記長修改之並工部局應以相當方法將此項名册使大衆週知徵之吾國選舉之紊亂此項選舉人名册之調查之不容緩無俟多言而自明矣 
　　第二民主政治之最大原則一言以蔽之則有二字曰公開是矣選舉人名册公開故選民多少非辦舉者所得而任意增减議會議事公開故議會非三數人接膝密謀之地法庭公開故法官不得上下其手而其尤要之一端則在財政公開各國之財政不論爲中央爲地方均有預算决算並編成報告書不徒備議員參考並一般人民可以自由研究此政治清明之根本方法也地方自治之第一要著則在平日管理地方公欵者一概和盤托出祗要一次公開以後管理公欵者舞弊之途自絕以人民可根據報告書質問之也公開之舉先澈底調查一番調查之後編成報告書永遠作爲存案諸君誠不吝惜區區報告書之紙張費則社會上之受益已無窮矣 
　　第三所謂制度皆屬空言最要者則在有自治之模範人物模範人物之條件第一則在公心公心之所以必要可分數項言之譬如自治開辦乃新舊交替之際舊紳董在舊式政治之下管理地方公欵故處置一切由一二人之意爲之議會成立後則各機關互相牽制故管理公欵者必感不便然使當紳董者念地方公益之重要挺身而出一切公欵還諸新式機關則此等人之舉動可永爲地方之模範矣又如地方自治事宜乃地方有智識者所發起至於多數人民初不知自治爲何物故提自治者不應自命惟我三數人能辦自治應常念及自治非少數人之事設法提高一般人民程度使人民共同與聞此皆所謂公心也第二操守各國之服務於自治者不論爲議員爲行政者大抵爲無給職究竟中國地方自治之職員能否採用無給主義尚是問題然自治行政中銀錢出入甚多如收税如修道路如設市街電車皆與私人利益有關開辦之始能有人以身作則善立法制則財政之舞弊無從發生而不然者則美國南北戰爭後市政黑暗情形可爲殷鑒焉第三和衷共濟之精神有公心有廉潔之操守則道德上已極完備然使不知多數政治之運用雖同爲士君子而不免於彼此不相容之病自治者有議會有委員會總之爲多數人集合之團體甲一說乙一說彼此意見自然各異然如何開議如此議决皆有一定之規則此規則即爲各團體員所應共守若多數者過於把持則少數人起而反抗乃至以不出席相抵制則共守之規破議事且不能况事務之進行乎第四多行少言我國人之最大缺點則在好定章程往往章程之討論異常詳細乃至章程上之規定異常精密至於實行或以計劃之不當或以用人之爭執往往中途停頓或擱置之者有之矣故自治開辦對於章程之討論可以少用一點精力移此精力以輔助此後之執行者其成效必遠在討論章程以上且市政之改良非旦夕所能舉行有支出必須相應之收入若僅爲市政美觀計欲於旦夕之間修馬路整理市街以及其他設備則非大募公債不可而欲舉債譚何容易故祗能在可行範圍内逐漸改良而巳若論此點則上海租界市政之發達史其銖積寸累之功可以供我人效法者必不淺也 
　　以上三項第一選舉人名册之編成第二公欵之公開第三模範人物之提倡皆屬根本要圖有一不備則地方自治必不能實行而三者之中尤以模範人物爲緊要蓋有人則選舉名册與公欵公開亦易辦到十年來中央之民主政治徒以袁世凱一念之私致釀成今日之局嗣後數千百之地方的小民主其治耶其亂耶皆視地方紳董一念如何耳總之上海自治不獨上海一地方關係乃全國主權之消長我深信上海市民耳濡目染於上海租界之行政其奮發前進必不落歐美人之後也 
 
[日内瓦會議會所聖奇雅奇華大宫前面攝影]  
[關税問題] [  通一]  
　　關税權旁落之原委 
　　關税名辭自昔不經見於吾國前清道咸間訂約開港後列邦相繼派遣領事來華當時外商貨物之進出口税或由領事代征或由商行及所謂公行者承辦嗣逕設税關自行征收是爲税關之創始洪楊亂作東南騷然咸豐三年金陵見陷上海關道以下各離職守海關事務遂見停頓英美法三國領事以照約有不准未完税鈔商船出口爲辭派員代征事平後所收之税欵儘數解交關道並以繼續代辦請當道竟貿然許之關税權經此一諾遂旁落於外人之手矣咸豐四年六月二十九日中國官員與英美法領事議訂章程聘英人威妥碼ＣaptainSbomasWade美人卡氏Ｓ·Ｃarr法人斯密斯ＡrthurSmith襄辦税務是項約章之第一條大旨謂關監督深知難得誠敏幹練熟悉外國語言之人員執行約章關章上一切事務惟有加聘外人以資相助此項人員應由道台愼選遴委並應予以信任事權俾可改良一切云云是爲海關募用外人帮辦税務之權輿當時中國方面訂約人員不知關税權之重要託諸外人爲喪權辱國之事昧然訂此約固不足深責惟後於彼等者旣知税權不容旁落有可以收回之勢而仍因循苟且一任外人操縱斯可嘆也然按咸豐八年中英天津條約附章第十欵載明任憑總理大臣邀請英人帮辦税務并嚴查漏税判定定口界派人指泊船只及分設浮椿號船塔表望樓等事毋庸英官指荐干預云云此外中美中法等約亦有同樣之聲明以此約與咸豐四年者較可知訂約者之思想巳大 
 
 

Page 22

 
 
見增進對於税權巳有維護之念中國苟卽根據此約切實奉行關税權仍可不虞旁落也蓋旣日曰請帮辦無庸指荐于預且技術上税務司所兼理之職務皆列舉而聲明之審察周至防範頗嚴乘勢收回易如反掌然中政府對於税務惟外人是賴初設總税務司署於上海派英人李國太爲總税務司同治三年李氏辭職復使赫德繼之翌年遷總税務司署於北京總理衙門令赫氏訂募用外人帮辦税務章程且以募用客卿以來税收加旺擬奏留税務司等專辦關務詔從所請旣有收回之機會棄之不用反加以奏留惟恐其去實爲可怪赫德嘗曰西人在華帮辦税務并非出於各國之要索實由中國之委託（見光緒三十四年赫氏請假回國關字第五百六十九號申文）關税權之旁落自外人言自爲委託自吾言則爲斷送痛何如之甲午之後國是日非國權日削總税務司之地位更見鞏固税關之組織關員之進退辦事之程序幾無一不由客爲政每改税則惟各國之意是從然理論上言中國關税權未嘗一日放棄總税務司由政府簡派總税務司以下人員歸税務處節制各地海關設有監督與税務司協同管理吾總其成而客卿則仍處於帮辦之地位也苟統一勢成外債清償不再委託即是收回然内政日窳外債日增且常視税務爲洋務且税關爲洋關摇尾乞憐於外人之前曰還我税權還我税權此税權所以至今無自主之望也雖然邀請外人帮辦税務非税權旁落之根本原因也以昔年情勢而論關税在華事屬創舉國内旣無勝任之人則借長材以資熟手未嘗爲非計惟因請其帮辦而以關税行政權完全付託之則不可也用客卿而假以行政權此税權之所以見喪也税權之要素爲制訂税率今税率以條約片面協定條約復每締於戰事失利之後城下之盟國且難保遑論此區區税權也是税權之喪失揆厥總因爲内政不修以致外患相侵而大權被奪也 
　　太會與關税問題 
　　或曰往事已矣來者猶可追乎吾答之曰天下無不可爲之事救亡救國惟在人心區區税權猶其小焉者耳爲今之計根本補救之道自爲統一南北釐定軍制及整理外債三端南北統一中央政令可徧及全國對外苟能一致外交勝算已由吾操若從而裁汰冗兵以養兵自殺之欵用諸建設生利之途外債早爲整理俾各國無可藉口以施侵掠則税權可不求自返矣苟能若是外交上之疑難問題皆可迎刃而解非僅此區區税權也此爲全國人民當永誌不忘即無關税問題亦宜積極進行之事義不容辭職無旁貸者也今就關税本身問題而論籌備恢復第一當明應爭者爲何端税率輕重影響於國家財政者非不至巨顧徵收多寡不過爲利益問題若制定税率之權由人操縱則雖增至值百抽三十五十利固見增權則更喪矣税權問題吾國一誤再誤今屆復昧然提出於太會復經各國一度之協定大錯巳鑄成此後似除要求提高税率外似已無爭論之餘地矣提高税率即有願皆償亦惟按照壬寅商約充其極不過值百抽一二·五耳然各國對此區區者並蘄而不願予僅允此後切實值百抽五須知中國關税率本爲值百抽五太會中吾國關税率所爭得者祗切實二字耳道光二十二年中英江寗條約進出口税本定值百抽五按量徵收後英國見各貨價值逐漸低落原定税額較率加重乃於咸豐八年中英續約第二十六欵中訂定將舊則重修是則修改税則本爲商約締約國間事即無太會苟現行税率與物價不符可以按約更訂一九一八年上海修改税則委員會所訂約中亦有新税則可於歐戰停止二年後全部或局部改訂一條是則税則問題實無提出於太會之必要更爲顯明矣關税間若欲提出太會當以税權爭修改税則竟置之不論可也由是觀之吾於關税問題在太會實未得有絲毫利益外人所操税權則反因此重加固定其對此問題一致聯合以施要挾之力較前更强吾故曰中國關税問題一誤再誤末經太會而大錯鑄成也 
　　加税與裁釐 
　　加税與裁釐本截然爲兩事然中國當道寡識見淺旣斷送關税權復昧然以裁釐問題牽入光緒二十八年中英商約使成爲一種對外之義務實則釐金雖爲弊制裁不裁純爲内政問題外人不能横加干預也或謂各國以裁釐訂入條約者因釐金足以阻其貨物在華之流通也然各國旣能提高其進口税率以阻吾貨物之入其境吾何以不能設釐卡以阻其貨物之流通於中國故釐卡即或裁撤當以各國减少中國貨物入其境時應付之進口税爲條件萬不能以加税爲辭者也中國當軸昧於此點竟以裁釐訂入約章使其對外添一重大義務自加束縛良堪浩歎雖然裁釐之聲吾聞之巳二十餘年矣乃因循至今不見撤者何也中國釐金施行巳歷年所逐年收入大足爲國庫助不願舍確實之釐金易不確實之加税故寗置之不提其延宕宜也然各國之不加督策豈體息吾情而施特惠乎按實際而論釐金祇病中國商民洋商以有子口半税可代釐金本不受患當締約時固認内地釐金爲其貿易之大障碍然自近年以來國内交通日漸發達口岸日增内地日少洋貨與釐金旣無重大直接關係裁不裁實可聽之此各國對於此問題所以亦因循而延宕之也是則裁釐問題因歷久不實行故已可由吾國聲明作爲無效從兹可卸此對外義務而得自由處理之矣庸詎知吾太會代表廢案重提首先向各國作一九二四年一月一日起中國裁釐請各國允我按照壬寅商約增收進出口税之聲明於是太會有召集特别會議立即設法預備迅速廢止釐金之規定裁釐對外義務不謀消除反重加固定今事在必行而得諸加税者能否償失諸裁釐者則尚在不可知之數也雖然我爲此無非謂釐金不可廢也以其久爲國人所病詬即犧牲其全部收入而逕廢之未嘗不可也有可以自行處置之機會而仍請外人協議以行之此我所以痛心也 
　　期望於修改税則會者 
　　今成約已難毁税權仍操諸人修改税則會議已開幕所可論者祗此切實值百抽五之窮策耳據美國太會代表恩特華之計算謂新税則據約訂定後正税可加收一七·○○○·○○○元百分之二·五之附税可收二七·○○○·○○○元奢侈品應付百分之五以下之税可收二·一六七·○○○元關税收入共可增四六·一○八·○○○元今吾釐金歳收平均爲四○·○○○·○○○元據此核算裁釐而後所得加税可兩相抵補而有餘旣去秕政復益歳收太會之賜似匪淺鮮矣事已至此吾人暫且祗可作聊勝於無之自慰語惟處此消極境地中仍當作積極運動失之東隅未嘗不可收之桑榆也釐金弊制旣爲通國病詬當乘此機立即廢除之雖與各國共同協議而當竭力表示吾自動的意志對於以前各種條約之關於税則各欵力加研究務使裁釐之後銷産兩税仍可施行（參閱上期本刋中國之釐金弊制）對於釐訂物價當不厭其詳總以貫澈切實兩字爲主平均價格取一九一九年一九·一○年一九二一年三年最爲公允蓋歐戰對於物價之影響在此三年中早巳消滅而百貨之價已歸穩定也若舍此三年之物價而以他年者爲估計之根據則百分之五之税率永不能切實現時税率税平均祇爲值百抽二三故物價標凖問題苟不能一時解吾人可要求暫於現行税率上二三分以備後日再議若草率從事聽人指揮並值百抽五之率而不能切實則萬不可也年來財政部特派人員在滬調查貨價其所得之成績諒大可爲吾出席於修改税則會各員之參考助也奢侈品與非奢侈品之分别諒亦當爲爭論之點於此須知普通言之吾國人民之生活程度尚較歐美各國者爲低故奢侈品之範圍亦當其所定者爲廣泛近年以來奢風日甚藉賦税以阻遏之與國家收入人民道德兩裨益吾代表對於此點亦不宜藐視之總之據約力爭勿徇情以讓步勿苟且以期成税率若不確切寗暫不訂定苟並此區而不能爭者則中國税權永無恢復之期矣 
[印度徒手革命者甘地之言行錄BernardSexton原著] [  通一]  
　　世變之亟未有如現代之甚者也驚天動地之事相繼迭乘綿延數世紀之各種組織可推倒於傾刻之間其所留之影像可於一年之内消滅於人羣之腦際歐戰未終俄起革命毅勇之士擬在内法河（Neva在俄國）畔創設共産政府矣愛爾蘭故邦忽自驚醒高原遺族遂復爲軍隊之中閣議之上之大問題矣新芬作難英竟與之言和矣吾人覩此種種重大事變正驚愕莫名間忽聞東方之亞利安（卽印度歐羅巴）人亦奮袂以起作反抗運動矣惟聞印人之爭自由爲道與他民族異不施武力不需刀槍不飛血肉而惟藉靈性之感化力以仁愛動英之執政者爲務爲之首者乃甘地氏甘地作戰不用槍砲之炸擊力而用靈性之潛化力名之爲大將軍寗稱之爲麥哈麥（大魂靈）甘地發難以來從未殺一人傷一畜屠戮騷擾皆被其懸爲厲禁然而英政府對之亦巳震驚不巳矣 
　　甘地之略歷 
　　甘地之英文全名爲MohandasKaramchandGandhio以一八六九年十月二日生於印度之Ｐorbandaro其先代爲貴胄祖嘗爲國務總理少時平庸如常孩年十九赴倫敦習法律始得窺宇宙之大此富於神經質之少年忽投入歐西文化之陶鑄器中初時頗有侷促不安之狀然後即習之終其在校之年除習法律外復能廣交時俊潛心研究耶教及歐西文化一八九三年歸印度旋即赴南非洲營律師業務非洲歐人虐待印僑幾無人道可言甘地思維護之遂備受譏嘲辱駡鞭打之苦彼爲世胄之後並受過高等教育在他地或可得人良善之待遇在南非洲則凡屬印人皆被目之爲苦力甘地因受虐待而瀕於死者數次被禁錮於獄亦數次當其初至南非洲時印僑較現在尚爲自由後英人箝制印人之手段日形嚴厲甘地乃倡消極抵抗運動以應付之 
　　在南非戰爭中甘地大顯其忍耐容恕功夫組織印度戰地救傷隊率同志奔馳於戰線之中力盡救護之職冀英政府念其忠誠而解放印人也於一九○六年樹羅之變中復率其同志組織義勇隊盡救護之職甘地等雖盡力矢忠於英然英人虐待印人反變本加厲一八九六年甘地嘗在印度麻打拉薩作演辭曰南非之印僑最受凌虐之苦鐵路職員待吾人如畜類吾人不能安然行於街衢之上吾人被視之爲亞洲之汚物處處受人詬駡吾人爲發臭之苦刀害人之動物白人謂吾生殖若兎子據彼之意當捕殺之若兎子云云誠慨乎其言之矣後印人所處地位益見惡劣忍忽可忍乃於一九○六年九月間集同志開大會同行宣誓决意實行消極抵抗運動 
　　消極抵抗運動 
　　甘地嘗對其友人某曰余小時在學校中讀一詩不禁深有所感是詩之大意謂人若以一杯之水惠汝而汝以一杯水報之兩相抵銷無足稱述苟能以德報怨則美矣云云後閱耶教新約至『勿拒惡人彼若打汝右頰汝當再以左頰向之』愛爾仇敵爲迫害汝者祈禱汝乃可爲上帝之子不覺我胸中所懷之意念耶穌巳先我言之後讀托爾斯太『天國在汝心中』一書益覺我索抱主張之正確矣云云 
　　余嫌消極反抗一語不能爲吾主張全部適宜之名辭而祇足表示吾計劃一部份之意義以德報怨一語似更爲確切然余仍用消極反抗爲余運動之名辭者蓋此已爲盡人所知易得人之了解也 
　　靈性潛力 
　　甘地謂消極抵抗爲無堅不破之利器施行此項運動者可得幸福而受之者可無流血之苦此法可歷萬世而不舊公諸大衆而無宣泄之患作消極抵抗運動者苟相爭勝其能力可愈爭而愈强永不衰滅消極抵抗無須刀刃而其堅强人力不能破之其主動力於英文稱之曰眞理托爾斯太名之曰靈性潛力或愛力最純粹之消極抵抗可無需金錢或其他物質的之濟助然在初期中難免用武力而發生騷動無論男女老幼皆可參與此項運動或謂祇弱不足爲之人民不能以武力抵抗武力者方用此去此論殊屬不確蓋自認爲弱不足爲者即不能作消極抵抗凡屬除所具一種人類公有之禽獸式的奮爭力外復有一種較高之潛力者方足作此運動而收成效 
　　發展個人之靈性潛力或愛力以施抵抗者第一須能安貧不求豐衣美食而常以修淡泊功夫爲懷者方足言此此心苟常純潔無瑕潛力自生而世間無不可爲之事矣故欲實行消極抵抗者先須有長時期之靈性修養功夫能作純粹之消極抵抗者每爲完人愈得消極抵抗確切之了解而能躬行之者其人格完美之程度亦愈高世人苟咸喻吾旨而從吾以行則全世之社會思潮將改易其途徑政治威權兵備實力將不消而自滅無論東西民族之政治社會從兹將無呻吟嘆息之氣矣由此觀之消極抵抗實爲世間最高尚最優美之教育人受初等教育之後即當以此教之使其知何爲靈魂眞理愛惜人生在世無非爲一種奮鬥然須知仁愛可勝惡恨眞理可勝虚假克己耐苦可勝强權也 
 
 

Page 23

 
 
牢獄經驗 
　　甘地在南非因提倡消極抵抗而被拘入獄者數次彼嘗自述曰牢獄生涯惠我匪淺我歷受肉體之痛苦而我靈性上之能力轉見加强自信力較前更偉經此磨練後巳不知艱苦爲何物矣云云甘地在南非消極抵抗之成績甚佳法律上對印人不公平之待遇巳一一消除今南非印僑祇受非法律能力所及社會上工業上之歧視矣甘地於大戰爆發後至倫敦組織印度戰地救濟隊爲英政府効力以期達到完全解放印度之目的 
　　意見之變遷 
　　數年之前甘地竭力主張聯絡英帝國政府以博其歡心彼於大戰中力勸印人犧牲金錢人力以表示愛護英政府之殷情然大戰告終之後印人所受覊紏箝制一如往昔故甘地與其同志尊皇之念較前大爲减殺一九一五年彼嘗曰大不烈顚帝國有數種主義足以動我愛情者其一爲凡人民皆有最廣闊最自由之範圍使其發展能力光榮及爲彼良心上一切願爲之事此種民權祗大不列顚之人民賦有之云云於一九二一年十一月間甘地曰吾之智慧已因經騐而增加今余以爲大不列顚之政制實極不良亟須改革蓋以其不爲人民自由改進留餘地也余嘗爲大不列顚政府効力於樹羅之變南非之役與此届大戰然於今思之吾之作爲皆爲罪過也云云觀此前後兩段言論可知甘地對英之態度巳大變矣彼對於印度之司法界又嘗作評論曰人若破壞其自己所立之規則則已犯刑事罪案蓋彼破壞行爲之影響非祗對己而亦足侵害他人非但有規避責罰之罪（立法者每無法以治其違法之罪）且有規避他人守法時所有種種不便之罪也一人如是一國亦如是今英政府在印所立處罰法案及刑事審判法案莫不爲其官吏所濫用實行消極抵抗者對於政府命令往往逆來順受故司法者益見漫無顧忌矣利庭爵士LordＲeading嘗嚴重聲明曰若消極抵抗者苟無暴横行爲政府當不加阻遏此項諾言今皆被棄之矣可知甘地對英抱怨實深也然彼於一九二一年十一月間嘗曰余爲實行消極抵抗者故仍承認喬治爲余之君主余對於喬治個人毫無惡感所疾視者乃其治制耳 
　　印度社會素以階級著上級人民奴視下級人民一若英之奴視印人此爲印人自己之大罪惡然甘地謂印度素無階級印度人民在昔皆可藉其個人之能力以增高其社會上之地位彼所恨者乃虐待下級人民之法律耳甘地旅行常搭三等車以窺下級人民之疾苦 
　　提倡守法反對 
　　甘地謂反對政府非但印度人民之權利而亦即其義務所在不容辭者也然因反對而起暴動則非其所願聞近來印度時有因抗英而發生騷擾之事皆違背甘地之意旨者也甘地聞之必深爲太息曰吾道失敗以此也甘地寡欲而懇切若嬰孩信道旣明而自知亦篤勇往直前毫無餒氣彼謂印度現用消極抵抗方法以先造成一精神上之自治政府而後再圖建設政治上之自治政府故其實行功夫之第一步爲個人自治個人自治之要點爲守法能守法而又能爲抵抗斯足尚矣云 
　　孟買騷動 
　　一九二一年十一月威爾司太子游印度孟買忽有大騷動甘地之同志奔走呼號於市勸民衆四散歸家被暴民毆擊　受傷者數人甘地聞信親至孟買勸民息亂民衆不爲之動騷擾如故甘地乃不食以諫之餓四日暴動者爲其所感化自願息亂並允此後不再出此事平後甘地致書於孟買人民略曰自决行動不可以暴亂出之印度無需過激主義更不須採無政府政策自决者卽個人保全其身體之自由以行其所欲之謂也不暴動棄組合修養各人最自由之思想於是自决可能矣人世間祇有一上帝眞理仁愛是也除篤信眞理實行仁愛我生别無他志我萬不能恨英人余嘗再三詆英人之政治組織吾身苟存在於世此恨當無終止之期然吾所恨者爲制度非個人也由吾之宗教而言我愛英人如愛我自己我苟在此千鈞一髮之時而叛此志卽爲違背上帝我不爲也 
　　勸用土貨及戒傷殺 
　　一九一五年來甘地竭力勸其人民購用土貨英貨在印銷塲頗受其影響彼嘗作演辭曰印度之窮其最大原因爲購用外貨若印度人民自開海禁以來不用一件外來貨物則其今日富庶之象恐難以言語形容之矣我祗用土貨之主張非抵制外貨之謂也余以此爲宗教上之原則整頓社會治理國家當自治身治家始治身當以自食其力爲先所謂自食其力無須仰給於人之謂也凡能自爲之者切勿藉人之力以成之我苟能依此道以自養則我家亦可因此而自立集家室而成社會 
[華會末幕英國代表簽約團]  
集社會而成國家集國家而成世界是則自食其力自用其貨實爲救個人救社會國家世界最良之策我故曰吾之提倡用土貨乃宗教上之原則也 
甘地之倡消極抵抗猶有一要義焉曰不殺人彼曰不殺人即無所有犯於人之謂也凡屬人類皆當以仁愛待之在我之心目中無仇敵人即或自認彼爲余之敵然在余視之猶爲愛友人類有相仇之念於是紛爭起而安樂亡矣余若視人如仇則侵犯之念油然而生然被我侵犯之人必施報復於是殺戮相乘强弱相爭人類永墮於末世不拔之刧矣然人若有犯於汝而汝不還侵之其怨氣至汝身而消滅彼亦無所施其技矣苟人人能如是人類永久之平安可期矣若以此義推行之於國際則一切戰爭可以免除矣甘地思想之高超類皆如此也 
[太平洋會議與中國] [  劍橋麻省理工大學生何岑華鳳翔周承佑投稿] 　　 
　　世界所注目國人盼望主持公理銷除戰爭哄動一時之華盛頓會議巳於正月三十日正式閉會矣該會所議决能否發生効力與否列强能尊重條約互相諒解與否及以後世界竟能銷除戰爭與否兹姑不具論特將此會有關於吾國前途及國民應有覺悟略述於下冀以一愚之見或有補於國人也查此次會議結果我國雖無所得尚無所失較之凡爾賽和約差强人意此美國所以自詡贊助中國而吾代表亦躊躇滿志而歸也然以記者眼光觀之尚有不同之點用敢陳於國人之前關税爲我國主權因條約關係受管於人致今日受莫大之打擊國貨之不振外貨之充斥均受關税被管之害外人正以此制我死命安肯放手此次關税修改實抽五成此本爲吾國與人訂約時應享之權利特治權在他人手下抽税按十餘年前物價致税率落至值百抽三五此會特重伸舊約而已吾國尚何得青島本爲吾國所有地爲德人强租中德宣戰卽應收回而日本又攘爲己有爭持至今始於此會解决日人堅持十五年贖路之約及車務總管會計總管留其監察征奪之餘地以待他日可乘之機再來舊地此山東之遺患亦國人所應加注意者外郵設於中國旣未得我政府之應許又未有條約之規定侵犯中國主權損害中國郵政列强自知無理遂約日撤退（民國十二年正月）以中國須用外人爲管理員爲條件查吾國郵局之有外人因創辦之始辦理不熟特請外人以資臂助并未有特雇外員之規定習而久之外人以爲應享之權利把持不放此次復藉條約之規定縛束我郵政他日欲撤廢洋員又多一番爭執吾國主權之喪失亦其一也二十一條件者制吾國之死命爲國人痛心疾首日夜所欲去今有此良機竟未提出大刺未拔國何以安日本人反對提出吾代表遂不敢言自開會至閉會只聞日代表之反對詰責未聞吾代表强硬抵抗預備提出之眞意除將閉會之日王專使詰駁日人外未聞有若何舉動此不得不責代表之柔弱畏事有負吾民之厚望也末次大會日本僅宣布放棄第五條查第五條吾國本未承認亦未簽字日本竟用以買好各國欺吾人乎欺外人乎何以吾代表未曾辯駁任其正式宣佈寗非咄咄怪事四國恊約雖謂爲四國互相諒解之規定仍含有攻守同盟之意味（參觀該約第四條）發生效力之地點即在太平洋然以吾國爲太平洋岸最大國家竟在被擯之列雖吾國無海軍以稱雄亦可見此約爲各該國均分勢力之協定也其他問題如收回治外法權撤去外國駐兵尚待外國委員在京調查之結果以爲取捨之資恐仍是一種口頭應許難成事實者縱該委員贊許吾國而各國反對事亦不成縱大多數贊成而一二國反對事亦無望况吾國司法無獨立之精神法官多尸位之下乘賄賂公行欺詐百出有財勢者逍遥法外貧弱者含寃莫伸視前清監獄之黑暗有過無不及大半監獄尚未改良管理仍未得法事實俱在不待調查而已明况各國僑民庇於治外法權之下作歹爲非莫之敢侮其反對吾國收回不言可喻事之不成無待蓍龜然則此委員會之設立以中國旣有此請求各國又自知侵占中國主權之不當作此空頭應許推於大會之外與中國一個空人情復緩和吾人之反對計固莫狡於此矣外國駐兵之撤回亦屬空頭希望以吾國數年内爭盜賊紛起國是一日不定外人均有所藉口撤去駐兵之難成事實亦意中事耳綜以上所論中國果無所得乎則又不得不應之曰有所得者何物虚名耳中國有所失乎則又應之曰有所失者何物又多一層束縛耳仲裁會（ＢoardofＲefereuce）之設於北京尤其顯著者此會之設云以解决各國之爭端夫吾國之事自己不能主而勞他人越俎代庖獨立國精神何在况此會即所以啓共同管理之徼機乎限制吾國鐵道不許有不均等運價表面上似統一路政而實足限制吾工商業之發達蓋欲介國貨之通行政府必減其運費使暢銷於全國今國貨運費亦與外國同是外貨與國貨有同等競爭之機會國貨必受打擊可知記者更有不能不言者即門户開放政策是國人須知此等政策并非可以救亡特以中國圍包勢力圈中互相宰割危亡在頃刻門户開放即防止此勢力圈之發展略以苟延危亡耳若以得保門户開放即爲救亡之策即失立國精神亦吾國民之恥也吾民其從此警醒急起直追盡力奮鬭日三復國家興亡匹夫有責之金言與國同休戚是記者有厚望於我同胞者也 
 
 

Page 24

 
 
   
 
